COLECŢIE COORDONATĂ DE

Magdalena Mărculescu

Paula Hawkins

Fata din tren
Traducere din engleză şi note de
Ionela Chirilă

Pentru Kate

E îngropată sub un mesteacăn argintiu, jos, spre bă‑
trânele şine de cale ferată, având la căpătâiul mormântu‑
lui un altar. De fapt, doar o moviliţă de pietre. Nu voiam
să atrag atenţia asupra locului ei de veci, dar nici nu pu‑
team s‑o las acolo, fără niciun fel de aducere‑aminte. Se
va odihni în pace, nimeni nu e în preajmă s‑o deranjeze,
niciun sunet nu pătrunde, în afară de cântecul păsărilor
şi de huruitul surd al trenurilor.

7

Una pentru tristeţe, două pentru bucurie şi trei pen‑
tru o fetiţă1. Trei pentru o fetiţă. M‑am blocat la trei, pur
şi simplu nu pot să merg mai departe. Capul mi‑e plin
de sunete, gura mi‑e năclăită de sânge. Trei pentru o fe‑
tiţă. Aud coţofenele cum râd, cum îşi bat joc de mine,
chicotind răguşit. Un semn. Semne rele. Le pot vedea
acum, negre, întunecând soarele. Nu păsările, altceva.
Se apropie cineva. Cineva îmi vorbeşte. Uite! Uite ce‑am
făcut din cauza ta!

1

Cântec de leagăn în care este vorba despre o veche superstiţie care spune
că se poate stabili dacă ai sau nu noroc după numărul de coţofene pe care
le vezi.
9

Rachel

Vineri, 5 iulie 2013
Dimineaţa
Lângă calea ferată zace o grămăjoară de haine. Un
material albastru‑deschis, poate o cămaşă, de‑a valma
cu ceva de un alb murdar. Probabil că e gunoi, aruncat
din tren, din mers, direct în păduricea de arbuşti de pe
taluz. Poate că a fost lăsat în urmă de către inginerii care
lucrează la partea asta de cale ferată; sunt prin preajmă
destul de des. Sau ar putea să fie altceva. Mama îmi
spunea tot timpul că am o imaginaţie care dă pe‑afară;
acelaşi lucru mi l‑a spus şi Tom. Nu mă pot abţine; văd
nişte ţoale aruncate la un loc, un tricou murdar sau un
pantof singuratic şi nu mă pot abţine să nu mă gândesc
la celălalt pantof şi la picioarele din care au ieşit.
Trenul se pune în mişcare în scârţâit de roţi, zgudu‑
indu‑se şi scrâşnind straşnic, grămăjoara de haine se face
nevăzută, iar noi ne îndreptăm spre Londra, mişcându‑ne
uşor, în ritmul susţinut al unui alergător de cursă lungă.
11

Paula Hawkins

Cineva, în scaunul de alături, oftează neputincios; tre‑
nul de mică viteză de la Ashbury la Euston, cu plecare la
ora 8:04, poate pune la încercare până şi răbdarea unui
navetist veteran. Călătoria ar trebui să dureze cam 54 de
minute, dar rar se întâmplă aşa: porţiunea aceasta de şine
e veche de când lumea, prost întreţinută, în multe locuri
fără semnalizare corespunzătoare şi presărată cu şantiere
nesfârşite.
Trenul se târâie pe şine, trepidează în drumul lui,
trecând pe lângă hale industriale şi turnuri de apă, poduri
şi hambare, pe lângă case victoriene modeste, întoarse cu
spatele la calea ferată.
Îmi sprijin capul de fereastră şi privesc casele care
trec, în succesiune rapidă, pe lângă mine, ca într‑o sec‑
venţă de film trasă cu camera în mişcare; ceilalţi nu le
văd aşa cum le văd eu; nici măcar proprietarii lor nu cred
că le văd din această perspectivă. Mi se oferă de două
ori pe zi posibilitatea de a arunca o privire în viaţa lor,
doar pentru o clipă. E ceva foarte liniştitor în a‑i privi pe
oameni în siguranţa căminului lor.
Se aude sunând un telefon, o melodie absurd de ve‑
selă şi de optimistă. Nu se grăbeşte nimeni să răspundă,
aşa că melodia persistă în jurul meu. Îi simt pe colegii
mei navetişti agitându‑se pe scaune, foşnindu‑şi ziarele,
bătând cu degetele în ecranele telefoanelor mobile. Tre‑
nul înaintează, clătinându‑se, legănându‑se în curbă,
încetinind în apropierea unui semafor roşu. Încerc să
nu‑mi ridic privirea, încerc să citesc ziarul gratuit pe care
mi l‑a întins cineva în drum spre gară, dar cuvintele se
înceţoşează şi nimic nu‑mi trezeşte interesul. Încă mai
văd în faţa ochilor grămăjoara de haine abandonate pe
marginea şinelor.
12
fiction connection

Fata din tren

Seara
Ginul tonic bolboroseşte în cutia din care sorb uşor
şi care ameninţă să dea pe afară. Rece şi acidulat, e gustul
primei mele vacanţe cu Tom, din 2005, într‑un sătuc pes‑
căresc pe coasta Ţării Bascilor. Dimineaţa ne duceam să
înotăm cam un kilometru, până la insuliţa din golf, unde
făceam dragoste pe plajele ascunse şi tainice; după‑amie‑
zile le petreceam într‑un bar, bând ginuri tonice tari şi
amare, privind roiurile de jucători de fotbal pe plajă, agi‑
tându‑se haotic, pe nisipurile mareice de după reflux, în
echipe de câte 25 de jucători.
Mai iau o gură de gin tonic şi încă una, cutia e deja
pe jumătate goală, dar nu‑i nimic, mai am încă trei în
punga de plastic de la picioare. E vineri, aşa că nu mă simt
vinovată că beau în tren. TGIF1. Distracţia începe de acum.
Va fi un weekend foarte plăcut, cel puţin aşa ne spun
cei de la meteo. Soare strălucitor, un cer fără nori. Pe
vremuri, am fi mers cu maşina în pădure, la Corly, cu
ziare şi mâncare pentru picnic, ne‑am fi petrecut toată
după‑amiaza zăcând pe o pătură, în lumina soarelui, fil‑
trată printre ramurile copacilor, am fi băut vin. Sau poate
că am fi stat în curte, să facem grătar cu prietenii noştri,
sau am fi mers la Rose şi am fi stat pe terasă, cu feţele îm‑
bujorate de soare şi de alcool, lăsând timpul să se scurgă,
apoi am fi mers acasă, împleticindu‑ne pe picioare, braţ
la braţ, şi am fi adormit pe canapea.
Soare strălucitor, un cer fără nori şi nimeni cu care
să mă văd, nimic de făcut. Să trăieşti aşa cum trăiesc eu
în momentul de faţă e mai greu vara, când ziua e atât de
1

TGIF — acronim pentru expresia „Thank God It‘s Friday“ (în română:
„Slavă Domnului că e vineri“).
13

Paula Hawkins

lungă, când umbrele sunt aşa de rare, când toată lumea e
pe afară, îndeletnicindu‑se cu câte ceva, atât de flagrant,
de agresiv de fericită. Este epuizant, şi te face să te simţi
prost dacă nu i te alături.
Weekendul se întinde dinaintea mea, patruzeci şi opt
de ore goale care trebuie umplute cu ceva. Duc iar cutia
la gură, dar n‑a mai rămas niciun strop.

Luni, 8 iulie 2013
Dimineaţa
Ce uşurare să fiu iar în trenul de 8:04! Nu e că nu
mai pot de nerăbdare să ajung în Londra, să‑mi încep
săptămâna de lucru — chiar nu ţin deloc să fiu în Londra.
Nu vreau decât să mă las pe scaunele ponosite, din velur
moale, să simt căldura soarelui bulucindu‑se pe fereastră,
să simt legănatul vagonului, înainte şi înapoi, şi iar îna‑
inte şi înapoi, ritmul liniştitor al roţilor pe şine. Prefer să
fiu aici, privind spre casele de lângă şine, decât aproape
oriunde altundeva.
Cam la jumătatea drumului spre Londra e un sem‑
nal defect. Bănuiesc că trebuie să fie defect, pentru că
aproape întotdeauna lumina aceea e roşie; ne oprim în
punctul ăsta în majoritatea zilelor, uneori pentru câteva
secunde, alteori minute în şir. Dacă stau în vagonul D,
cum fac de obicei, şi trenul opreşte exact în dreptul aces‑
tui semnal, ca aproape de fiecare dată, am un punct de
observaţie perfect pentru casa mea favorită de pe traseu:
cea de la numărul cincisprezece.
14
fiction connection

Fata din tren

Casa de la numărul cincisprezece e la fel ca toate
celelalte aflate de‑a lungul acestei şine: un duplex victo‑
rian, de două etaje, cu ieşire spre o grădină îngustă, bine
întreţinută, care se întinde de jur împrejurul casei şi pe
câţiva metri în pantă, până la un gard dincolo de care e
o porţiune de câţiva metri de teren nefolosit şi apoi calea
ferată. Cunosc casa asta pe de rost. Ştiu fiecare cărămidă,
ştiu culoarea draperiilor din dormitorul de la etaj (bej, cu
un imprimeu bleumarin), ştiu că vopseaua de pe rama
ferestrei de la baie e scorojită şi că lipsesc ţigle pe partea
dreaptă a acoperişului.
Ştiu că, în serile calde de vară, locatarii acestei case,
Jason şi Jess, ies câteodată pe fereastra mare şi stau pe
terasa improvizată de pe acoperişul extins deasupra bu‑
cătăriei. Sunt un cuplu perfect, minunat! El e brunet şi
bine făcut, protector, blând. Are un râs foarte plăcut.
Ea e una dintre femeile acelea micuţe şi vulnerabile, o
frumuseţe, cu pielea albă şi cu părul blond tăiat scurt. Are
osatura potrivită pentru o astfel de frizură, pomeţi înalţi
şi ascuţiţi, presăraţi cu o umbră de pistrui, maxilarul fin.
Cum suntem blocaţi la semnalul roşu, îi caut cu
privirea. Jess e de obicei afară dimineaţa, mai ales vara,
bându‑şi cafeaua. Câteodată, când o văd acolo, am senti‑
mentul că şi ea mă vede, că se uită direct la mine şi‑mi
vine să‑i fac cu mâna. Dar sunt mult prea timidă. Pe
Jason nu‑l văd foarte des, e plecat la muncă de cele mai
multe ori. Dar chiar dacă nu sunt acolo, mă gândesc la
ei, la ce fac, la ce pun la cale. Poate că azi e ziua lor liberă
şi ea e în pat, în timp ce el pregăteşte micul dejun, sau
poate că au plecat amândoi să alerge, pentru că astea sunt
lucrurile pe care le fac ei de obicei. (Şi eu alergam cu Tom
duminica, eu, în ritmul meu normal, el, de două ori mai
15

Paula Hawkins

încet decât putea s‑o facă, asta ca să putem alerga unul
lângă celălalt.) Poate că Jess e acum în camera de oaspeţi
şi pictează sau poate că sunt amândoi la duş, ea cu pal‑
mele sprijinite de faianţă, el cu mâinile pe şoldurile ei.
Seara
Întorcându‑mă uşor spre fereastră, cu spatele la restul
vagonului, deschid una dintre sticluţele de Chenin Blanc
pe care le‑am cumpărat de la Whistlestop, în Euston. Nu
e rece, dar mă descurc şi aşa. Îmi torn un pic într‑o ceaşcă
de plastic, pun capacul şi vâr sticluţa înapoi în geantă.
Nu prea e acceptabil să bei în tren lunea, doar dacă nu
eşti cu prietenii, ceea ce nu e cazul meu.
Sunt feţe familiare în acest tren, oameni pe care îi
văd în fiecare săptămână făcând naveta. Îi recunosc şi
probabil că şi ei mă recunosc pe mine. Totuşi, nu ştiu
dacă mă şi văd cel puţin, dacă mă văd aşa cum sunt cu
adevărat.
E o seară superbă, caldă, dar nu sufocantă, soarele
deja coboară leneş, umbrele se alungesc, iar lumina
începe să îmbrace copacii în auriu. Trenul înaintează
legănat, trecem pe lângă casa lui Jess şi a lui Jason, îi
lăsăm apoi în urmă, în strălucirea serii. Câteodată, nu
foarte des, reuşesc să‑i văd de pe partea asta a căii fe‑
rate. Dacă nu e niciun tren care să meargă în sensul
opus şi dacă mergem suficient de încet, câteodată pot
să‑i surprind, pentru o clipă, pe terasa casei lor. Dacă
nu, aşa cum se întâmplă azi, mi‑i închipui. Jess şade cu
picioarele ridicate pe masa de pe terasă, cu un pahar de
vin în mână, Jason e în spatele său, cu mâinile pe umerii
ei. Îmi imaginez atingerea mâinilor lui, greutatea lor,
16
fiction connection

Fata din tren

senzaţia de siguranţă şi confort. Uneori mă surprind
încercând să‑mi amintesc când am avut parte ultima
dată de atingerea reală a unei persoane, de o îmbrăţişare
din tot sufletul sau de o strângere de mână, şi simt cum
mi se frânge inima.

Marţi, 9 iulie 2013
Dimineaţa
Grămăjoara de haine de săptămâna trecută e tot
acolo şi pare şi mai prăfuită, şi mai ponosită decât acum
câteva zile. Am citit undeva că un tren poate să smulgă
hainele de pe tine când te loveşte. Moartea provocată
de tren nu e chiar aşa de neobişnuită. Se zice că ar fi
vreo două, trei sute de cazuri pe an, aşadar cel puţin
unu la două zile. Nu ştiu câte dintre morţile astea sunt
accidentale. Când trenul trece pe lângă grămăjoara de
haine, mă uit cu atenţie, să văd dacă nu e sânge pe ele,
însă nu văd nimic de felul ăsta.
Trenul se opreşte, ca de obicei, la semnal. O văd pe
Jess stând în curte, pe aleea din faţa uşilor franţuzeşti. E
îmbrăcată într‑o rochie înflorată, în culori aprinse; e în
picioarele goale. Priveşte peste umăr, înspre casă; proba‑
bil că stă de vorbă cu Jason, care pregăteşte micul dejun.
Trenul se pune în mişcare, încet, încet, însă eu continui
să mă uit fix la Jess, la casa ei. Nu vreau să văd celelalte
case; mai ales, nu vreau s‑o văd pe cea care urmează la
patru case distanţă de a lui Jess, cea care a fost cândva a
mea.
17

Paula Hawkins

Am locuit patru ani la numărul douăzeci şi trei, pe
Blenheim Road, în culmea fericirii şi în adâncurile dis‑
perării. Nu pot privi casa aceea. A fost prima mea casă.
Nu casa părintească, nu casa împărţită cu alţii în anii
studenţiei, ci prima mea casă. Nu pot să mă uit spre ea.
Adică pot, şi mă uit, vreau să mă uit şi nu vreau să mă
uit, încerc să nu o fac. În fiecare zi îmi spun să nu mă
uit şi în fiecare zi mă uit. Nu mă pot abţine, chiar dacă
nu vreau să văd nimic din ce e acum acolo, chiar dacă
ce văd îmi sfâşie inima în piept. Chiar dacă îmi aduc
aminte clar cum m‑am simţit când mi‑am ridicat pri‑
virea şi am văzut că jaluzelele crem de la dormitorul
de la etaj dispăruseră, înlocuite cu ceva care aducea a
roz bombon; chiar dacă încă îmi aduc aminte durerea
pe care am resimţit‑o când am văzut‑o pe Anna udând
tufele de trandafiri de lângă gard, cu tricoul ei întins
peste burta imensă, şi mi‑am muşcat atunci buza atât de
tare, încât mi‑a dat sângele.
Închid ochii strâns şi număr până la zece, cincispre‑
zece, douăzeci. Uite, a dispărut acum; nu mai e nimic de
văzut. Intrăm în gara Witney şi ieşim, trenul începe să
prindă viteză, iar suburbiile se topesc în peisajul moho‑
rât din nordul Londrei, casele terasate fiind înlocuite de
poduri suspendate şi clădiri goale cu ferestre sparte. Cu
cât ne apropiem de Euston, cu atât sunt mai neliniştită;
tensiunea creşte; oare cum va fi astăzi? Cu vreo cinci sute
de metri înainte de intrarea în gară, pe partea dreaptă a
căii ferate, apare o clădire joasă, mizerabilă, din beton. Pe
unul dintre pereţi, cineva a desenat o săgeată îndreptată
spre staţie, lângă cuvintele SFÂRŞITUL CĂLĂTORIEI. Mă
gândesc la grămada de haine de pe marginea căii ferate
şi mi se pune un nod în gât.
18
fiction connection

Fata din tren

Seara
Trenul pe care îl iau seara, cel de 17:56, merge ceva
mai încet decât cel de dimineaţă — călătoria durează
o oră şi un minut, cu şapte minute mai mult decât cu
cel de dimineaţă, chiar dacă nu are nicio staţie în plus.
Nu mă deranjează, pentru că, aşa cum dimineaţa nu ard
de nerăbdare să ajung la Londra, nici seara nu mă gră‑
besc să ajung înapoi, în Ashbury. Nu e doar Ashbury de
vină, deşi locul în sine e destul de rău, un oraş nou, din
anii ’60, răspândit ca o tumoră peste inima districtului
Buckingham. Nu e nici mai bun, nici mai rău decât zecile
de oraşe ca el, cu un centru plin de cafenele şi magazine
de telefonie mobilă şi filiale ale JD Sports, înconjurat de
un brâu de cartiere de periferie dincolo de care se întinde
tărâmul cinematografelor multiplex şi al supermarketuri‑
lor Tesco. Locuiesc într‑un bloc (oarecum) mic şi (într‑o
oarecare măsură) nou, situat în zona în care nucleul co‑
mercial al oraşului începe să facă loc periferiilor reziden‑
ţiale, însă nu e căminul meu. Căminul meu e duplexul
acela victorian de pe marginea căii ferate, cel pe care îl
deţineam parţial în proprietate. În Ashbury nu sunt pro‑
prietară, nu stau nici măcar cu chirie permanentă — stau,
pur şi simplu, acolo, un ocupant oarecare al celui de‑al
doilea dormitor, mic, din apartamentul fad şi inofensiv,
cu două camere, al lui Cathy, mărturie vie a mărinimiei
şi prieteniei ei.
Suntem prietene din vremea universităţii. Mă rog, de
fapt doar pe jumătate prietene, pentru că nu eram chiar
aşa de apropiate. În primul meu an de facultate, stăteam
uşă în uşă şi mergeam la acelaşi curs, astfel că devenise‑
răm, de la sine înţeles, aliate în acele prime săptămâni
19

Paula Hawkins

de groază, înainte să cunoaştem alţi oameni cu care să
avem mai multe în comun. Nu ne‑am văzut cine ştie ce
după acel prim an şi aproape deloc după facultate, cu
excepţia vreunei nunţi. Dar, când eram la strâmtoare,
s‑a întâmplat că avea o cameră liberă de subînchiriat şi
mi s‑a părut logic să mă mut la ea. Eram foarte sigură că
o să stau doar două luni, maximum şase, şi nu ştiam ce
altceva să fac. Nu locuisem niciodată singură; plecasem
de la părinţi la colegi de apartament şi apoi la viaţa cu
Tom, aşa că ideea de a sta singură mă copleşea şi am fost
de acord. Asta se întâmpla cu aproape doi ani în urmă.
Nu e îngrozitor. Cathy e o persoană agreabilă, într‑un
fel strident. Te forţează să‑i observi amabilitatea. Ama‑
bilitatea ei îţi sare în ochi, e bombastică, este calitatea
ei definitorie şi trebuie să i‑o lauzi des, aproape zilnic,
ceea ce poate fi destul de obositor. Dar nu e aşa de rău;
mă pot gândi la defecte şi mai rele la un coleg de aparta‑
ment. Nu, problema nu e la Cathy; nici măcar Ashbury
nu mă deranjează aşa de tare în situaţia asta nouă în care
mă aflu (încă mi se pare nouă, deşi au trecut doi ani).
Problema e că nu mai am control. În apartamentul lui
Cathy mă simt întotdeauna ca un musafir care a stat deja
mult mai mult decât ar fi fost normal. Simt asta în bucă‑
tărie, unde ne chinuim să încăpem, când gătim mesele
de seară. Simt asta când stau pe canapea, lângă ea, iar
telecomanda e în mâna ei, ţinută strâns. Singurul loc pe
care îl simt oarecum al meu este dormitorul minuscul, în
care sunt îndesate un pat dublu şi un birou şi unde abia
mai rămâne spaţiu să am acces la unul sau altul. E destul
de confortabil, dar nu e un loc unde ţi‑ai dori să fii, aşa
că prefer să stau în sufragerie sau la masa din bucătărie,
stingheră şi lipsită de orice putere. Am pierdut controlul
20
fiction connection

Fata din tren

asupra tuturor lucrurilor, inclusiv asupra celor din capul
meu.

Miercuri, 10 iulie 2013
Dimineaţa
Căldura se intensifică. Abia a trecut de opt şi ziua
e deja insuportabilă, cu aerul greu de umezeală. Mi‑aş
dori o furtună, dar cerul e insolent de senin, de un al‑
bastru‑deschis, spălăcit. Îmi şterg broboanele de sudoare
apărute desupra buzei de sus. Îmi pare rău că nu mi‑am
adus aminte să‑mi cumpăr o sticlă de apă.
În dimineaţa asta nu reuşesc să‑i văd pe Jason şi pe
Jess, iar sentimentul de dezamăgire e crunt. Ştiu, e cara‑
ghios. Mă uit cu atenţie spre casă, dar nu văd nimic. La
parter, draperiile sunt trase de la ferestre, dar uşile fran‑
ţuzeşti de la verandă sunt închise, soarele reflectându‑se
în geamuri. Şi fereastra cu canat de la etaj e închisă. Jason
poate fi plecat la muncă. Cred că e doctor şi că lucrează
pentru vreuna din organizaţiile acelea de peste Ocean. E
permanent pe picior de plecare şi are o geantă pe şifonier,
pregătită pentru călătorie; dacă e vreun cutremur în Iran
sau vreun tsunami în Asia, lasă totul baltă, îşi ia geanta
şi e deja pe drum spre Heathrow, gata să‑şi ia zborul şi să
salveze vieţi.
Jess, cu imprimeurile ei îndrăzneţe şi tenişii Con‑
verse, cu frumuseţea şi cu atitudinea ei, lucrează în indus‑
tria modei. Sau poate în cea muzicală ori în publicitate —
ar putea fi stilist sau fotograf. E şi o pictoriţă grozavă, are
21

Paula Hawkins

mult fler artistic. O pot vedea, cu ochii minţii, în camera
de rezervă de la etaj, cu muzica dată tare, cu fereastra
deschisă, cu o pensulă în mână, cu o pânză enormă reze‑
mată de perete. Va sta acolo până la miezul nopţii; Jason
ştie că nu trebuie s‑o deranjeze când lucrează.
Evident că nu o văd de‑adevăratelea. Nu ştiu dacă
pictează ori dacă Jason are un zâmbet nemaipomenit,
dacă Jess are pomeţi frumoşi. Nu‑i văd de aici osatura şi
nu i‑am auzit niciodată vocea lui Jason. Nu i‑am văzut ni‑
ciodată de aproape, pentru că nu locuiau în casa aceea pe
vremea când stăteam pe aceeaşi stradă. S‑au mutat după
ce‑am plecat eu, acum doi ani; nu ştiu exact când. Cred
că am început să‑i observ cam acum un an şi, încet‑încet,
de‑a lungul lunilor care au trecut, au devenit importanţi
pentru mine.
Nu ştiu nici cum îi cheamă, aşa că a trebuit să‑i
botez eu. Jason, pentru că e un bărbat bine, în stilul
starurilor de film britanic, nu în stilul unui Depp sau
Pitt, ci al lui Firth sau Jason Isaacs. Iar numele de Jess se
potriveşte cu Jason şi cu femeia în sine. I se potriveşte
mănuşă, aşa frumoasă şi lipsită de griji cum pare. Sunt
o pereche, un set. Sunt fericiţi, pot spune. Sunt aşa cum
eram şi eu; sunt ca mine şi ca Tom, cum eram noi acum
cinci ani. Ei sunt ceea ce eu am pierdut, sunt tot ceea ce
eu îmi doresc să fiu.
Seara
Cămaşa de pe mine, stânjenitor de strâmtă, cu nas‑
turii cu greu încheiaţi peste sâni, este plină de sudoare,
are pete mari, umede şi cleioase la subsuoară. Ochii şi
gâtul mă mănâncă. În seara asta nu‑mi doresc ca drumul
22
fiction connection

Fata din tren

cu trenul să se prelungească la nesfârşit; vreau să ajung
acasă, să mă dezbrac şi să mă bag sub duş, să fiu acolo
unde nimeni nu mă poate vedea.
Mă uit la bărbatul din faţa mea. E cam de aceeaşi
vârstă cu mine, treizeci şi un pic de ani, cu un păr negru,
uşor cărunt la tâmple. Pielea, lipsită de vitalitate. E îmbră‑
cat în costum, dar şi‑a scos haina şi a aşezat‑o pe scaunul
de lângă el. Are în faţă un MacBook, subţire ca foaia de
hârtie. Scrie greu, încet. Poartă la mâna dreaptă un ceas
de argint, cu un cadran mare — pare scump, poate un
Breitling. Îşi muşcă obrazul. Poate că e agitat. Sau poate
că se gândeşte adânc. Poate scrie un e‑mail important
unui coleg de la biroul din New York sau un mesaj de
despărţire, bine ticluit, pentru prietena lui. Ridică ochii
brusc din laptop şi îmi întâlneşte privirea; se uită la mine
şi observă sticluţa de vin de pe măsuţa din faţa mea. Îşi
fereşte privirea. E ceva în felul în care îşi strânge buzele
care sugerează dispreţ. Dispreţ faţă de mine.
Nu mai sunt cea de altădată. Nu mai sunt atrăgă‑
toare, ba chiar, într‑un anumit fel, sunt respingătoare.
Nu doar că m‑am îngrăşat sau că am faţa buhăită de la
băutură sau de la lipsa de somn; e ca şi cum oamenii văd
pe chipul meu răvăşirea din mine, e ca şi cum e scrisă pe
faţa mea, în felul în care mă port, în care mă mişc.
Într‑o noapte, săptămâna trecută, când am ieşit din
dormitor să‑mi iau un pahar de apă, am auzit‑o pe Cathy,
în sufragerie, vorbind cu Damien, prietenul ei. Am rămas
în hol, ascultând.
— E singură, spunea Cathy, sunt foarte îngrijorată din
cauza ei. Faptul că e singură tot timpul nu ajută, să ştii.
Apoi a adăugat: Nu ştii pe nimeni la tine, la birou sau la
clubul de rugbi? Şi Damien i‑a răspuns:
23

Paula Hawkins

— Pentru Rachel? Fără mişto, Cath, dar nu cred că ştiu
pe cineva atât de disperat.

Joi, 11 iulie 2013
Dimineaţa
Trag de bandajul de pe degetul arătător. E umed, s‑a
udat când mi‑am spălat cana de cafea de dimineaţă; îl
simt lipicios, murdar, cu toate că dimineaţă era curat. Nu
vreau să‑l dau jos, pentru că tăietura e destul de adâncă.
Cathy nu era acasă când am ajuns, aşa că m‑am dus la
buticul din colţ şi am cumpărat două sticle de vin. Am
băut‑o pe prima şi apoi m‑am gândit să profit de faptul
că nu e ea acasă şi să mă apuc să‑mi fac singură o friptură,
cu garnitură de ceapă roşie caramelizată şi salată verde. O
masă copioasă şi sănătoasă. Tăind ceapa, mi‑am retezat şi
vârful degetului. Probabil că m‑am dus la baie să‑l curăţ
şi apoi m‑am dus să mă întind o vreme, uitând cu totul
de bucătărie şi de mâncarea mea, pentru că m‑am trezit
pe la zece şi i‑am auzit pe Cathy şi pe Damien vorbind,
el zicând că i‑e greaţă de cum am fost în stare să las bu‑
cătăria. Cathy a venit sus, la mine, să mă vadă, a bătut
încet la uşă şi a deschis‑o suficient cât să‑şi bage capul.
M‑a întrebat dacă sunt bine. Mi‑am cerut scuze fără să‑mi
fie foarte clar pentru ce anume. Ea mi‑a zis că nu e nimic,
dar dacă nu mă deranjează, să fac puţină curăţenie. Pe
fundul de lemn lăsasem sânge, încăperea puţea a carne
crudă şi bucata de carne pentru friptură încă zăcea pe
marginea mesei, deja cenuşie. Damien nici măcar nu m‑a
24
fiction connection

Fata din tren

salutat, ci doar a clătinat din cap când m‑a văzut şi apoi
a urcat la etaj, în dormitorul lui Cathy.
După ce‑au plecat amândoi la culcare, mi‑am adus
aminte că n‑am băut a doua sticlă, aşa că am deschis‑o.
M‑am aşezat pe canapea şi m‑am uitat la televizor, cu
sonorul dat la minimum, ca să nu se audă. Nu‑mi aduc
aminte la ce m‑am uitat, dar la un moment dat probabil
că m‑am simţit singură sau fericită, sau cine ştie cum,
pentru că voiam să vorbesc cu cineva. Nevoia de a vorbi
cu cineva trebuie să fi fost copleşitoare şi nu era nimeni
altcineva pe care aş fi putut să‑l sun, cu excepţia lui Tom.
Nu era nimeni altcineva cu care aş fi vrut să vorbesc,
cu excepţia lui Tom. Telefonul meu îmi arată că l‑am su‑
nat de patru ori: la 11:02, 11:12, 11:54, 12:09. Judecând
după lungimea apelurilor, am lăsat două mesaje vocale.
E posibil să fi şi răspuns la telefon, dar eu nu‑mi aduc
aminte să fi vorbit cu el. Îmi aduc aminte când am lăsat
primul mesaj; cred că l‑am rugat să mă sune înapoi. E
posibil ca asta să fi spus în ambele mesaje, ceea ce nu e
tocmai aşa de rău.
Trenul se zguduie şi se opreşte la semnalul roşu, iar
eu îmi ridic privirea. Jess e pe veranda casei ei, sorbind
dintr‑o cană de cafea. Are picioarele urcate pe masă şi
capul dat pe spate; se bronzează. În spatele ei mi se pare
că văd o umbră, cineva mişcându‑se: Jason. Mi‑e dor să‑l
văd, să‑i mai privesc încă o dată chipul frumos. Aş vrea
să iasă afară, să stea în spatele ei, aşa cum face de obicei,
s‑o sărute pe creştet.
Dar nu iese, iar capul ei îi cade în piept. E ceva diferit
în felul în care se mişcă azi; e mai greoaie, ceva o trage în
jos. Îmi doresc ca el să iasă afară, s‑o vadă, dar trenul se
zdruncină şi porneşte mai departe, cătinel‑cătinel, şi nici
25

Paula Hawkins

urmă de el; ea e singură. Şi acum, fără să mă gândesc, mă
trezesc că mă uit direct la fosta mea casă şi nu sunt în
stare să‑mi mut privirea. Uşile franţuzeşti sunt deschise
larg, iar lumina se revarsă în bucătărie. Nu‑mi dau seama,
chiar nu am cum să‑mi dau seama dacă văd sau doar îmi
imaginez că văd chestia asta — ea este acolo, la chiuvetă,
spălând vase? Şi e cumva şi o fetiţă mică, pe unul dintre
scăunelele acelea înalte, pentru bebeluşi, de lângă masa
de bucătărie?
Închid ochii şi las întunericul să crească şi să se răs‑
pândească până când se metamorfozează dintr‑un sen‑
timent de tristeţe în ceva şi mai odios: o amintire, un
flashback. Nu i‑am spus în mesaj doar să mă sune înapoi.
Acum îmi aduc aminte, plângeam. I‑am spus că încă îl
iubesc, că o să‑l iubesc mereu. Te implor, Tom, te implor,
trebuie să vorbesc cu tine. Mi‑e dor de tine. Nu, nu, nu, nu,
nu, nu, nu.
Trebuie să accept situaţia, nu are sens să mă prefac
că nu există. O să mă simt îngrozitor toată ziua, trăirile
mele vor fi ca nişte valuri — întâi mai puternice, apoi
mai slabe, apoi din nou puternice, zvârcolirile stoma‑
cului, tortura ruşinii, fierbinţeala obrajilor, ochii strâns
închişi, ca şi cum aşa aş putea să fac ca totul să dispară.
Şi‑mi voi spune toată ziua că nu e cel mai rău lucru care
mi se poate întâmpla, nu‑i aşa? Nu e cel mai rău lucru
pe care l‑am făcut vreodată, nu e ca şi cum aş fi căzut în
public sau aş fi ţipat la vreun străin pe stradă. Nu e ca
şi cum mi‑aş fi umilit soţul la un picnic, în toiul verii,
înjurând‑o pe soţia vreunuia dintre prietenii lui. Nu e ca
şi cum am fi început să ne certăm într‑o seară acasă, şi
m‑aş fi luat după el cu o crosă de golf, spărgând tencuiala
din holul care duce spre dormitor. Nu e ca şi cum m‑aş fi
26
fiction connection

Fata din tren

întors la muncă după un prânz de trei ore, clătinându‑mă
pe picioare, cu toate privirile aţintite asupra mea, Martin
Miles luându‑mă deoparte şi spunându‑mi: Rachel, cred
că ar trebui să te duci acasă. Am citit cândva, într‑o carte
scrisă de o fostă alcoolică, unde povestea cum făcuse sex
oral cu doi tipi pe care tocmai îi cunoscuse într‑un resta‑
urant de pe o stradă aglomerată din centrul Londrei. Am
citit‑o şi m‑am gândit că nu am ajuns chiar aşa de rău.
Asta este ştacheta.
Seara
M‑am gândit la Jess toată ziua, incapabilă să mă con‑
centrez la altceva decât la ce‑am văzut dimineaţă. Ce m‑a
făcut să cred că ceva e în neregulă? N‑aveam cum să văd
de la distanţă expresia de pe chipul ei, dar în momentul
în care m‑am uitat la ea, mi‑am dat seama că era singură.
Mai mult decât singură — părăsită. Poate că aşa şi era —
poate că el e plecat pe undeva, într‑una din acele ţări
toride spre care zboară de obicei ca să salveze vieţi. Şi ei îi
era dor de el şi era îngrijorată, deşi ştie că el chiar trebuie
să plece.
Evident că îi e dor de el, aşa cum îmi e şi mie. E
blând şi puternic, e tot ceea ce un soţ ar trebui să fie. Şi
sunt prieteni şi parteneri. Îmi dau seama de asta, îi ştiu
cum sunt. Forţa lui, sentimentul de siguranţă pe care
îl inspiră; dar asta nu înseamnă că ea e slabă din fire. E
puternică în alte moduri; face legături intelectuale care îl
lasă cu gura căscată de admiraţie. Ea e cea care poate să
ajungă întotdeauna la esenţa unei probleme, s‑o disece şi
s‑o analizeze în timpul în care alţii doar reuşesc să spună
bună dimineaţa. La petreceri, el o ţine adesea de mână,
27

Paula Hawkins

chiar dacă sunt împreună de ani de zile. Se respectă unul
pe celălalt, nu îşi spun cuvinte grele niciodată.
În seara asta mă simt sfârşită. Sunt perfect trează.
Sunt zile când mă simt atât de rău, încât trebuie să beau;
alteori mă simt atât de rău, încât nu pot să beau niciun
strop. Astăzi, numai gândul la alcool îmi întoarce stoma‑
cul pe dos. Dar faptul că sunt absolut trează în trenul de
seară e o mare provocare pentru mine, mai ales acum, în
căldura asta. Fiecare centimetru din trup îmi e acoperit
cu o peliculă de transpiraţie, gura mă înţeapă, ochii mă
mănâncă, rimelul s‑a adunat în ridurile din colţul lor.
Telefonul începe să vibreze în geantă şi mă face să
tresar. Două fete care stau în faţa mea, în celălalt capăt al
vagonului, se uită la mine, apoi una la alta, zâmbindu‑şi
discret. Nu ştiu ce cred despre mine, dar ştiu că nu poate
să fie de bine. Îmi caut telefonul, iar inima îmi bubuie
în piept. Ştiu că nici apelul ăsta nu poate să anunţe ceva
bun: probabil că e Cathy, care mă roagă să fiu drăguţă
şi să iau o pauză de la alcool în seara asta. Sau poate e
mama, care vrea să mă anunţe că vine la Londra săptă‑
mâna viitoare şi o să treacă pe la mine, pe la birou, ca să
luăm prânzul împreună. Mă uit la ecran. E Tom. Ezit o
secundă şi apoi răspund.
— Rachel?
În cei cinci ani cât am fost împreună, nu mi‑a spus
niciodată Rachel, ci, pentru el, eram întotdeauna Rach.
Câteodată îmi spunea Shelley, pentru că ştia că mă ener‑
vează de mor, şi apoi râdea, privindu‑mă cum mă crispez
de iritare la auzul numelui şi apoi chicotea când vedea că
nu mă pot abţine şi râd şi eu cu el.
— Rachel? Eu sunt. Vocea îi era de plumb, părea epui‑
zat. Ascultă, trebuie să te opreşti, OK?
28
fiction connection

Fata din tren

Nu spun nimic. Trenul încetineşte şi ne apropiem de
casă, de fosta mea casă. Vreau să‑l văd. Vino afară, ieşi în
grădină şi stai acolo. Lasă‑mă să te văd.
— Te rog, Rachel. Nu poţi să continui să mă suni aşa,
tot timpul. Trebuie să începi să‑ţi revii.
Mi s‑a pus un nod în gât, tare ca o piatră, neted şi
încăpăţânat. Nu pot să înghit. Nu pot să vorbesc.
— Rachel? Eşti acolo? Ştiu că nu‑ţi merge prea bine,
şi‑mi pare rău pentru tine, pe bune, dar… dar eu nu te
pot ajuta, şi telefoanele astea interminabile o stresează pe
Anna. OK? Nu te mai pot ajuta. Du‑te la Alcoolicii Ano‑
nimi sau unde o fi. Te rog, Rachel. Du‑te azi la Alcoolicii
Anonimi, după muncă.
Jupoi leucoplastul de pe deget şi mă uit la pielea
palidă şi ridată de dedesubt, la sângele închegat adunat
în jurul unghiei. Apăs pe unghia degetului de la mâna
dreaptă, chiar în mijlocul tăieturii, o simt deschizându‑se,
durerea e puternică şi fierbinte. Îmi trag răsuflarea. Sân‑
gele începe să se reverse din rană. Fetele din partea cea‑
laltă a vagonului se uită la mine, fără nicio expresie pe
chip.

29

Megan
Cu un an în urmă
Miercuri, 16 mai 2012
Dimineaţa
Aud trenul venind. Îi ştiu ritmul pe de rost. Prinde
viteză când iese din gara Northcote şi apoi, după ce ia
curba, hurducându‑se din toate încheieturile, începe să
încetinească, trecând de la o zdruncinătură straşnică la
un huruit uşor şi apoi, câteodată, un scârţâit de roţi când
se opreşte la semnal, la câteva zeci de metri de casa mea.
Cafeaua e rece pe masă, dar mie mi‑e atât de bine, mi‑e
cald şi mi‑e prea lene ca să mă mai deranjez să mă ridic
să‑mi fac alta.
Câteodată nici măcar nu mă uit la trenurile care trec,
ci doar ascult. Stând aici, dimineaţa, cu ochii închişi şi cu
soarele fierbinte devenind roşu‑portocaliu pe pleoape, aş
putea fi oriunde. Aş putea fi în sudul Spaniei, pe plajă;
aş putea fi în Italia, la Cinque Terre, unde‑s atâtea case
frumos colorate şi unde trenurile transportă turişti în‑
coace şi încolo. Aş putea fi chiar înapoi în Holkham, cu
30

fiction connection

Fata din tren

ţipetele pescăruşilor în urechi şi sarea mării pe limbă şi
un tren‑fantomă trecând la un kilometru distanţă.
Trenul nu se opreşte azi, trece mai departe huruind
uşor. Îi aud roţile zăngănind la schimbările de macaz,
aproape că îl simt clătinându‑se. Nu reuşesc să văd chi‑
purile pasagerilor, ştiu că sunt navetiştii care se îndreaptă
spre Euston, ca să stea la birouri, dar pot să visez: la călă‑
torii exotice, la aventuri la capătul liniei şi dincolo de ea.
În mintea mea, călătoresc înapoi spre Holkham; e ciudat
că încă mă mai gândesc la el, în dimineţi ca asta, cu atâta
afecţiune, cu atâta dor, dar uite că mă gândesc. Vântul
mângâind iarba, cerul nemărginit, ca ardezia, peste dune,
casa delabrată, infestată cu şobolani, plină de lumânări şi
mizerie, şi muzică. Acum, pentru mine, toate astea sunt
ca un vis.
Inima îmi bate puţin cam repede.
Aud paşii lui pe scară, mă strigă pe nume.
— Mai vrei o cafea, Megs?
Vraja s‑a rupt, m‑am trezit.
Seara
Mi‑e rece de la vânt şi mi‑e cald de la cele două de‑
gete de vodcă din martini. Sunt pe terasă, îl aştept pe
Scott să vină acasă. Am să‑l conving să mă scoată la cină,
la restaurantul italian de pe Kingly Road. N‑am mai fost
în oraş de‑o veşnicie.
Nu am cine ştie ce de făcut azi. Ar trebui să termin de
completat cererea de înscriere la cursul de materiale de la
Sf. Martins; am început, lucram în bucătărie, la parter, când
am auzit o femeie ţipând, un urlet oribil, de am crezut că
cineva o omora. Am fugit în grădină, dar n‑am văzut nimic.
31

Paula Hawkins

Totuşi, o mai auzeam încă, era înspăimântător, ţipă‑
tul ei ascuţit şi disperat parcă muşca din mine.
— Ce faci? Ce faci cu ea? Dă‑mi‑o mie, dă‑mi‑o mie.
Părea să continue la nesfârşit, deşi nu cred că a durat
mai mult de câteva secunde.
Am fugit sus, la etaj, am ieşit pe terasă şi am reuşit
să văd printre copaci două femei lângă un gard, la câ‑
teva case mai încolo. Una din ele plângea — sau poate că
amândouă — şi mai era şi un copil care urla în gura mare.
M‑am gândit să sun la poliţie, dar lucrurile păreau să
se liniştească. Femeia care ţipase a fugit în casă, ducând co‑
pilul în braţe. Cealaltă rămăsese afară. Apoi a luat‑o la fugă
spre casă, s‑a împiedicat, s‑a ridicat din nou şi a pornit,
bezmetică, să alerge prin grădină, dându‑i roată. Grozav
de ciudat! Dumnezeu ştie ce se întâmplase acolo. Dar nu
m‑am mai simţit aşa de agitată de săptămâni bune.
Zilele mi se par goale acum, că nu mă mai duc la
galerie. Îmi lipseşte cu adevărat. Mi‑e dor să vorbesc cu
artiştii. Mi‑e dor chiar şi să am de‑a face cu mumiile alea
sporovăitoare care obişnuiau să treacă pe acolo, cu câte o
cafea de la Starbucks în mână, căscând gura la tablouri,
spunându‑le prietenelor că până şi micuţa Jessie picta
mai bine la grădiniţă.
Câteodată îmi vine să‑ncerc să dau de urma cuiva
din vremurile de‑altădată, dar apoi mă întreb ce‑aş putea
vorbi cu el acum? Nici măcar n‑ar mai recunoaşte‑o pe
Megan cea măritată şi fericită, locuind în suburbii. În
orice caz, nu pot să risc să privesc în urmă; nu e niciodată
o idee bună. O să aştept să se termine vara, apoi o să‑mi
caut de lucru. Ar fi păcat să irosesc zilele astea lungi de
vară. O să găsesc eu ceva, aici sau în altă parte, ştiu c‑o
să găsesc.
32
fiction connection

Fata din tren

Marţi, 14 august 2012
Dimineaţa
Stau în faţa dulapului, holbându‑mă pentru a suta
oară la rândul de haine frumoase, garderoba perfectă
pentru un director de galerie de artă, mică, dar ul‑
tra-modernă. Nimic din ce e aici nu strigă „dădacă“.
Dumnezeule, până şi cuvântul în sine mă face să vomit.
Trag pe mine o pereche de blugi şi un tricou, îmi strâng
părul pe spate, descâlcindu‑l cu degetele. Nici măcar
nu mă deranjez să mă machiez. N‑are sens, nu‑i aşa, să
mă fac frumoasă doar ca să‑mi petrec restul zilei cu un
bebeluş.
Mă năpustesc pe scări, pornită pe harţă. Scott face
cafea în bucătărie. Se întoarce spre mine zâmbindu‑mi
larg şi starea mea de spirit se schimbă brusc. Îmi schimb
expresia îmbufnată şi zâmbesc. Îmi întinde cana de cafea
şi mă sărută.
Nu are sens să‑l învinovăţesc pe el pentru asta, a
fost ideea mea. Eu m‑am oferit să am grijă de copiii
vecinilor care stau la câteva case de noi. La momentul
respectiv, m‑am gândit că ar fi distractiv. E o nebunie,
de fapt; trebuie că mi‑am pierdut minţile. Plictisită,
nebună, curioasă. Am vrut să înţeleg. Cred că ideea
mi‑a venit când am auzit‑o ţipând în grădină şi am
vrut să ştiu ce se întâmplă. Nu mergea s‑o întreb, evi‑
dent. Nu te poţi duce pur şi simplu să întrebi, nu‑i
aşa?
Scott m‑a încurajat — era în al nouălea cer când i‑am
sugerat asta. E de părere că dacă o să‑mi petrec timpul cu
un bebeluş, o să‑mi dea de gândit. De fapt, s‑a-ntâmplat
33

Paula Hawkins

exact invers; când ies de la ei, alerg până acasă, abia aş‑
tept să‑mi arunc hainele de pe mine şi să intru la duş, să
spăl de pe mine mirosul de bebeluş.
Mi‑e dor de zilele mele la galerie, când gătită, cu
părul aranjat, vorbeam cu adulţii despre artă şi film,
despre orice altceva. Orice ar fi mai bun decât o con‑
versaţie cu Anna. Doamne, ce plicticoasă e! Ai senti‑
mentul că la un moment dat în viaţa ei, a avut ceva
personal de spus, dar acum totul se învârte în jurul
copilului. Îi e destul de cald? Poate îi e prea cald? Cât
lapte a băut? Şi e permanent acolo, aşa că, în majori‑
tatea timpului, mă simt ca a cincea roată la căruţă.
Treaba mea e să am grijă de copil cât timp Anna se
odihneşte, să aibă şi ea o pauză. O pauză de la ce, mă
rog? Şi e ciudat de agitată. O simt permanent, e în
coasta mea mereu, se răsuceşte, se învârte. Tresare de
fiecare dată când trece trenul, sare în sus când sună
telefonul. Sunt aşa de fragili, nu‑i aşa? îmi spune mereu,
şi eu nu pot s‑o contrazic.
Ies din casă şi parcurg cu greu, ca şi cum aş avea
plumb în picioare, cei douăzeci de metri pe Blenheim
Road până la casa lor. N‑am niciun pic de energie. Azi
nu‑mi deschide ea uşa, ci soţul ei. Tom, în costum, cu
ghetele în picioare, gata să plece la lucru. Îi stă bine în
costum — nu ca Scott de frumos, pentru că e mai mic
de statură şi mai palid, şi ochii îi sunt puţin cam apro‑
piaţi unul de celălalt dacă te uiţi la el de aproape — dar
n‑arată rău deloc. Îmi zâmbeşte larg, genul de zâmbet à
la Tom Cruise, şi apoi pleacă, iar eu rămân doar cu ea şi
cu bebeluşul.

34
fiction connection

Fata din tren

Joi, 16 august 2012
După‑amiaza
Am renunţat!
Mă simt mult mai bine, ca şi cum totul este posibil.
Sunt liberă!
Stau pe terasă, aştept ploaia. Cerul e întunecat deasu‑
pra mea, rândunelele zboară în cerc şi se afundă în văz‑
duh, aerul e încărcat de umezeală. Scott o să vină acasă
cam într‑o oră şi o să trebuiască să‑i spun. O să fie enervat
de situaţie un minut sau două, dar o să mă revanşez. Şi
nu o să zac, pur şi simplu, pe acasă, toată ziua: mi‑am
făcut planuri. O să mă duc la un curs de fotografie sau
o să‑mi iau o tarabă la piaţă, să vând bijuterii. Aş putea
învăţa să gătesc.
La şcoală aveam un profesor care îmi spunea că sunt
o maestră a autoreinventării. La vremea respectivă habar
n‑aveam ce voia să spună, credeam că pur şi simplu i se
părea amuzantă ideea, dar treptat a început să‑mi placă
acest concept. Fugară, iubită, soţie, chelneriţă, director de
galerie, dădacă şi încă vreo câteva pe lângă. Aşadar, cine
am chef să fiu mâine?
N‑am vrut neapărat să renunţ, dar cuvintele mi‑au
ieşit, pur şi simplu, din gură. Stăteam acolo, la masă în
bucătărie, Anna cu copilul în poală şi Tom, care se întor‑
sese ca să ia ceva, rămăsese şi el la o ceaşcă de cafea, şi
totul părea aşa de ridicol, încât nu avea absolut niciun
sens să fiu acolo. Ba, mai rău de atât, mă simţeam prost,
ca şi cum eram o intrusă.
— Mi‑am găsit altă slujbă, le‑am spus, fără să ştiu prea
bine ce vorbesc. Aşa că n‑o să mai pot să vin la voi.
35

Paula Hawkins

Anna mi‑a aruncat o privire urâtă — sunt sigură că
nu m‑a crezut. Mi‑a răspuns doar:
— Oh, ce păcat!
Dar mi‑am dat seama că nu era adevărat. Părea uşu‑
rată. Nici măcar nu m‑a întrebat despre ce slujbă era
vorba, ceea ce şi pentru mine era o uşurare, pentru că
nu mă gândisem dinainte la o minciună convingătoare.
Tom s-a arătat oarecum surprins.
— O să‑ţi simţim lipsa, mi‑a spus. Dar şi asta era o
minciună.
Singura persoană realmente dezamăgită va fi Scott,
aşa că trebuie să mă gândesc ce să‑i spun. Poate că o să‑i
spun că Tom s‑a dat la mine. Cu asta aş pune punct.

Joi, 20 septembrie 2012
Dimineaţa
E puţin trecut de şapte şi e frig aici, afară, dar e aşa de
frumos, cu toate fâşiile astea de grădină, una lângă alta,
verzi şi reci, aşteptând ca razele soarelui să părăsească
şinele de cale ferată şi să ajungă la ele, să le readucă la
viaţă. Sunt trează de ore bune; nu pot să dorm. N‑am mai
dormit de zile întregi. Nu pot să sufăr chestia asta, urăsc
insomnia mai mult decât orice altceva, urăsc să zac pur şi
simplu, să mi se învârtă capul. Mă mănâncă pielea peste
tot. Vreau să mă rad în cap.
Vreau să fug. Vreau să plec la drum, într‑o deca‑
potabilă, deschisă. Vreau să călătoresc pe coastă — pe
orice coastă. Vreau să merg pe plajă. Eu şi fratele meu
36
fiction connection

Fata din tren

ne propuseserăm să devenim nişte obişnuiţi ai dru‑
murilor. Eu şi Ben aveam planuri mari. Bine, erau mai
mult planurile lui Ben decât ale mele — era un mare
visător. Am fi mers cu motocicletele de la Paris spre
Coasta de Azur sau de‑a lungul întregii coaste ame‑
ricane a Pacificului, de la Seattle la Los Angeles; ne
propuseserăm să pornim pe urmele lui Che Guevara,
de la Buenos Aires la Caracas. Poate că dacă aş fi făcut
toate astea, n‑aş fi ajuns aici, să nu ştiu ce am de făcut
în continuare. Sau, poate, dacă aş fi făcut toate astea,
aş fi ajuns exact în punctul în care sunt acum şi aş fi
fost perfect mulţumită. Dar, evident, n‑am făcut ce
ne‑am propus, pentru că Ben n‑a ajuns niciodată atât
de departe, până la Paris, de fapt nici măcar până în
Cambridge. A murit pe A10, cu capul sfărâmat de roţile
unui camion.
Mi‑e dor de el în fiecare zi. Mai mult decât de oricine
altcineva, cred. El e marele vid din viaţa mea, din sufletul
meu. Sau poate că el a fost doar începutul. Nu ştiu. Nu
ştiu nici măcar dacă toate astea au legătură cu Ben sau
nu, sau dacă au legătură cu tot ce s‑a întâmplat după
aceea şi cu tot ce se întâmplă de atunci încoace. Tot ce
ştiu e că într‑un moment sunt bine mersi şi viaţa e fru‑
moasă şi nu‑mi doresc nimic altceva şi în următorul abia
aştept să scap de aici, nu reuşesc să mă adun şi simt că o
iau iar pe pantă în jos.
Aşa că mă duc la un psihoterapeut! Chestie care ar
putea fi ciudată, dar ar putea să mă şi amuze. Întotdeauna
m‑am gândit că s‑ar putea să fie distractiv să fii catolic,
să te duci în confesional şi să permiţi cuiva să‑ţi spună
că te iartă, să‑ţi ia toate păcatele, să te lase curat ca un
nou‑născut.
37

Paula Hawkins

Evident că în cazul acesta nu e chiar acelaşi lucru.
Mi‑e oarecum teamă, dar n‑am mai putut dormi în ul‑
tima vreme, şi Scott mă tot bate la cap să mă duc. I‑am
spus, mi‑e greu să vorbesc despre chestiile astea cu oame‑
nii pe care îi cunosc — abia dacă pot să vorbesc cu tine
despre ele. El mi‑a zis că tocmai asta e ideea, poţi să le
spui orice străinilor. Dar nu e chiar aşa. Nu poţi să le spui
chiar orice. Bietul Scott! Nu ştie nici jumătate din ce mă
frământă. Mă iubeşte aşa de mult, că e dureros. Nu ştiu
cum reuşeşte. Eu aş înnebuni în locul lui.
Însă trebuie să fac ceva, şi chestia asta mi se pare că
e acel ceva. Toate planurile pe care mi le‑am făcut —
cursurile de fotografie şi cele de gastronomie —, când
stau bine să mă gândesc, mi se par fără sens, ca şi cum
m‑aş juca de‑a viaţa, în loc s‑o trăiesc de‑adevărate‑
lea. Am nevoie să găsesc ceva ce trebuie neapărat să
fac, ceva ce nu poate fi tăgăduit. Nu pot să fac chestia
asta, nu pot să fiu doar o nevastă. Nu ştiu cum reuşesc
unele — pur şi simplu nu e nimic altceva de făcut de‑
cât să aştepţi. Să aştepţi un bărbat să vină acasă, să te
iubească. Ori asta, ori să cauţi ceva cu care să‑ţi ocupi
timpul.
Seara
Am fost lăsată să aştept. Aveam consultaţia progra‑
mată cu o jumătate de oră în urmă şi încă sunt aici, în
sala de aşteptare, răsfoind un Vogue, întrebându‑mă dacă
n‑ar fi cazul să mă ridic şi să plec. Ştiu că la doctor con‑
sultaţiile se prelungesc, dar şi şedinţele la psihoterapeut?
Filmele m‑au lăsat întotdeauna să cred că psihoterapeuţii
te dau afară pe uşă de îndată ce ţi‑au expirat cele cincizeci
38
fiction connection

Fata din tren

de minute. Bănuiesc că Hollywoodul nu vorbeşte despre
genul de psihoterapeut la care ai trimitere de la medicul
de familie.
Sunt pe punctul de a mă duce la recepţioneră, să‑i
spun că am aşteptat destul şi că plec, când uşa de la cabi‑
netul doctorului se deschide brusc şi un individ înalt şi
uscat iese întinzându‑mi mâna, cu o expresie de parcă‑şi
cerea scuze.
— Doamnă Hipwell, îmi pare atât de rău că v‑am lăsat
să aşteptaţi, îmi spune el, iar eu îi zâmbesc şi‑i răspund
că nu e nicio problemă, iar în momentul acesta simt că
totul va fi bine, pentru că sunt în compania lui doar de
un minut sau două şi deja mă simt mai calmă.
Cred că datorită vocii lui. Caldă şi plăcută. Cu un
uşor accent, la care mă şi aşteptam, de altfel, pentru că
numele lui este Kamal Abdic. Probabil că are în jur de
treizeci şi cinci de ani, deşi arată foarte tânăr, cu tenul
lui incredibil, de culoarea mierii brune. Are nişte mâini
pe care mi le imaginez pe mine, cu degete lungi şi deli‑
cate — aproape că le simt pe trupul meu.
Nu vorbim despre nimic substanţial, e doar o şedinţă
de acomodare, de cunoaştere a pacientului; mă întreabă
care e problema şi îi spun că am atacuri de panică, îi spun
de insomnia mea, de faptul că zac întinsă, noaptea, cu
ochii larg deschişi, prea speriată ca să pot adormi. Îmi
cere să‑i povestesc mai multe despre asta, dar eu nu sunt
încă pregătită. Mă întreabă dacă mă droghez, dacă beau
alcool. Îi spun că zilele astea am alte vicii şi îi surprind
privirea, cred că pricepe ce vreau să spun. Apoi simt că
ar trebui să iau chestia asta puţin mai în serios, aşa că
îi spun despre galeria pe care am închis‑o şi că mă simt
mai tot timpul lăsată pe dinafară, derutată, îi spun că îmi
39

Paula Hawkins

petrec prea mult timp gândidu‑mă obsesiv. El nu spune
mare lucru, ci doar are câte o intervenţie scurtă, din când
în când, dar vreau să‑l aud vorbind, aşa că, înainte să
plec, îl întreb de unde e.
— Maidstone, zice el, în Kent. Dar m‑am mutat la Corly
acum câţiva ani.
Ştie că nu asta l‑am întrebat; îmi zâmbeşte viclean.
Când ajung acasă, Scott mă aşteaptă, îmi dă ceva de
băut şi vrea să‑i povestesc tot ce s‑a întâmplat la şedinţa
de terapie. Îi spun că totul a fost OK. Mă întreabă cum e
psihoterapeutul: dacă îmi place, dacă pare de treabă? OK,
îi spun din nou, pentru că nu vreau să par prea entuzias‑
mată. Mă întreabă dacă am vorbit despre Ben. Scott crede
că totul are legătură cu Ben. Poate că are dreptate. Poate
că mă cunoaşte mai bine decât cred eu.

Marţi, 25 septembrie 2012
Dimineaţa
Mă trezesc devreme în dimineaţa asta, dar am dormit
câteva ore, ceea ce e un pas înainte faţă de săptămâna
trecută. M‑am simţit aproape odihnită când m‑am dat
jos din pat, aşa că, în loc să stau pe terasă, m‑am hotărât
să fac o plimbare.
M‑am izolat, aproape fără să‑mi dau seama. Singurele
locuri unde mă mai duc zilele astea sunt magazinele,
orele de pilates şi la psihoterapeut. Din când în când, mai
merg şi la Tara. În rest, stau acasă. Nici nu e de mirare că
sunt aşa agitată.
40
fiction connection

Fata din tren

Ies din casă, o iau la dreapta, apoi fac stânga pe
Kingly Road. Trec de pub — The Rose. Cândva mergeam
amândoi acolo tot timpul; nu‑mi aduc aminte de ce nu
mai mergem. Nu mi‑a plăcut niciodată cine ştie ce, prea
multe cupluri trecute de patruzeci de ani, bând prea mult
şi uitându‑se în jur după ceva mai bun, întrebându‑se
dacă au sau nu curaj. Poate că din cauza asta n‑am mai
fost, pentru că nu mi‑a plăcut. Trec de pub, trec de ma‑
gazine. Nu vreau să merg prea departe, ci doar să fac un
mic circuit, să‑mi dezmorţesc picioarele.
E plăcut să ieşi afară aşa de devreme, înainte să în‑
ceapă şcoala, înainte să iasă navetiştii; străzile sunt goale
şi curate, ziua plină de posibilităţi. Fac iar stânga, mă
îndrept spre micul loc de joacă, singurul din zonă care se
dă drept spaţiu verde. Acum e pustiu, dar în câteva ore
se va umple de copilaşi, mămici şi dădace. Jumătate din
fetele de la pilates vor fi aici, îmbrăcate din cap până în
picioare în treninguri, făcând care mai de care exerciţii
de întindere, cu unghiile făcute, ţinând bine în mână
cafelele de la Starbucks.
Continui să merg, trec de parc, cobor spre Roseberry
Avenue. Dacă aş face dreapta aici, aş ajunge la galeria
mea — la fosta mea galerie, acum o vitrină goală —, dar
nu vreau să fac chestia asta, pentru că încă mă mai doare.
Am încercat din greu să o fac să aibă succes. Locul nepo‑
trivit, la momentul nepotrivit — nu e loc pentru artă în
suburbii, nu când economia e aşa cum e. În schimb, o iau
la dreapta, pe lângă Tesco Express, trec de celălalt pub,
cel frecventat de oamenii din domeniul imobiliarelor, şi
mă întorc spre casă. Încep deja să simt fluturi în stomac,
încep să devin agitată. Mi‑e frică să nu dau peste soţii
Watson, pentru că mi‑e întotdeauna jenă când îi văd; e
41

Paula Hawkins

cât se poate de evident că nu mi‑am găsit altă slujbă, că
am minţit pentru că nu am vrut să mai lucrez pentru ei.
Sau, mai degrabă, mi‑e jenă s‑o văd pe ea. Tom mă
ignoră, pur şi simplu. Dar Anna pare să fi luat totul per‑
sonal. Pentru ea e evident că scurta mea carieră de dădacă
s‑a încheiat din cauza ei sau a copilului ei. De fapt, n‑a
fost deloc vorba despre copilul ei, deşi faptul că fetiţa urla
întruna o făcea greu de iubit. E totul mult mai complicat
de atât, dar evident că nu pot să‑i explic chestia asta. Nu
contează. Oricum, bănuiesc că ăsta e unul dintre mo‑
tivele pentru care m‑am închis în casă — pentru că nu
vreau să‑i văd pe soţii Watson. O parte din mine speră
că o să se mute. Ştiu că ei nu‑i place aici, nu suportă să
trăiască printre lucrurile fostei lui soţii, urăşte trenurile.
Mă opresc la colţ şi mă uit spre pasaj. Mirosul de
rece şi umed îmi dă un fior pe şira spinării; e ca şi cum
ai întoarce o piatră şi ai vedea ce e dedesubt: muşchi
de pământ şi viermi, şi pământ. Îmi aduce aminte cum
mă jucam cu Ben în grădină când eram copii, căutând
broaşte pe lângă iaz. Merg mai departe. Strada e pus‑
tie — nu e nicio urmă de Tom sau Anna — şi partea din
mine care e atrasă de un strop de melodramă e destul
de dezamăgită.
Seara
Scott tocmai a sunat să spună că lucrează până târziu,
ceea ce nu e tocmai ce vreau să aud. Simt că am nervii
întinşi la maximum. Sunt agitată, am fost aşa toată ziua.
Am nevoie să vină acasă să mă calmeze, iar acum aflu că
o să mai lucreze câteva ore până ajunge; o s‑o iau razna
de tot şi ştiu că mă aşteaptă o noapte de nesomn.
42
fiction connection

Fata din tren

Nu pot să stau aici, pur şi simplu, uitându‑mă după
trenuri, sunt prea agitată, inima îmi bate nebuneşte în
piept, ca o pasăre care încearcă să scape din colivie. Îmi
pun şlapii şi cobor la parter, ies pe uşă, pe Blenheim
Road. E în jur de şapte jumătate — câţiva rătăciţi în drum
spre casă, de la muncă. Nimeni altcineva, doar ţipetele
copiilor care se joacă în curţile din spatele caselor, pro‑
fitând de ultimele raze de soare ale acestei zile de vară,
înainte să fie chemaţi la masă.
Merg agale, spre gară. Mă opresc pentru o clipă la
numărul douăzeci şi trei şi mă gândesc să sun la uşă. Dar
ce‑aş putea să spun? Că am rămas fără zahăr? Că aveam
chef să stau de vorbă cu cineva? Jaluzelele sunt pe jumă‑
tate trase, dar nu văd pe nimeni înăuntru.
Continui să merg spre colţul străzii şi, fără să mă
gândesc prea mult, o iau prin pasajul subteran. Sunt la
jumătatea lui când trenul ajunge deasupra şi e nemai‑
pomenit: e ca şi cum ar fi cutremur, simţi asta în capul
pieptului, îţi face sângele să clocotească. Mă uit în jos şi
observ ceva, un elastic de păr, violet, întins, uzat. Arun‑
cat de vreo alergătoare, cel mai probabil, dar ceva îmi
îngheaţă sângele şi vreau să ies de aici cât se poate de
repede, la soare.
Când ajung înapoi pe şosea, trece pe lângă mine cu
maşina, ochii ni s‑au întâlnit doar pentru o secundă şi
mi‑a zâmbit.

43

Rachel

Vineri, 12 iulie 2013
Dimineaţa
Sunt epuizată, îmi simt capul greu de somn. Când
beau, nu prea pot să dorm. Sunt inconştientă vreo oră
sau două, apoi mă trezesc, înspăimântată, sătulă de mine
însămi. Dacă am o zi în care nu beau, în noaptea aceea
pic în cel mai greu somn, o stare de profundă incon­
ştienţă, şi dimineaţa nu mă pot trezi de‑a binelea, nu pot
să scap de somnolenţă şi rămân în starea asta ore întregi,
câteodată toată ziua.
În vagonul meu nu sunt decât câţiva pasageri azi,
niciunul în preajma mea. Nu e nimeni să mă vadă, aşa că
îmi sprijin capul de geam şi închid ochii.
Mă trezeşte scârţâitul roţilor, când trenul pune frână.
Suntem la semnal. La ora asta a dimineţii, la acest mo‑
ment din an, soarele se revarsă direct peste casele de pe
partea pe care stau, luminându‑le puternic. Aproape că o
simt: căldura soarelui de dimineaţă pe faţa şi pe braţele
mele, cum stau la masă şi iau micul dejun, cu Tom în
44

fiction connection

Fata din tren

faţa mea, şi‑mi ţin picioarele goale peste ale lui pentru că
ale lui sunt întotdeauna mai calde ca ale mele, cu ochii
în ziar. Îl simt zâmbindu‑mi, căldura din piept întin‑
zându‑mi‑se pe gât, aşa cum mi se întâmpla când se uita
la mine într‑un anumit fel.
Clipesc, iar Tom dispare. Suntem încă la semnal. O
văd pe Jess în grădină, şi în spatele ei un bărbat iese din
casă. Are ceva în mână — o cană de cafea, poate — şi,
uitându‑mă la el, îmi dau seama că nu e Jason. Bărbatul
acesta este mai înalt, mai slab, mai brunet. E un prieten
de familie; e fratele ei sau fratele lui Jason. Se apleacă,
pune cana pe masa metalică de pe terasă. E vărul din
Australia, care stă la ei câteva săptămâni; e prietenul
cel mai vechi al lui Jason, cavalerul de onoare de la
nunta lor. Jess se îndreaptă spre el, îşi pune mâinile în
jurul lui şi îl sărută, lung şi pasional. Trenul se pune în
mişcare.
Nu‑mi vine să cred. Trag aer cu nesaţ, îmi dau seama
că mi‑am ţinut răsuflarea. De ce‑ar face ea una ca asta?
Jason o iubeşte, ştiu sigur, sunt fericiţi. Nu pot să cred că
ea îi face una ca asta, el nu merită aşa ceva. Simt o mare
dezamăgire, de parcă pe mine m‑ar fi înşelat. Mi se strânge
inima de durere şi nu e prima dată. Mi s‑a mai întâmplat.
Mult mai rău, infinit mai intens, desigur, dar îmi aduc
aminte acea durere. Nu uiţi aşa ceva.
Am aflat aşa cum află toată lumea în ziua de azi: o
scăpare de natură electronică. Câteodată e un SMS sau
un mesaj vocal; în cazul meu, a fost un e‑mail, varianta
modernă a rujului de pe gulerul cămăşii. A fost un ac‑
cident, de fapt, pentru că nu aveam intenţia să‑mi vâr
nasul prin lucrurile lui. Tom nu‑mi dădea voie să mă
apropii de calculatorul lui, pentru că era stresat să nu‑i
45

Paula Hawkins

şterg ceva important din greşeală sau să dau clic pe ceva
ce n‑ar trebui şi să‑i intre vreun virus sau vreun troian
ori altceva.
— Tehnologia nu e punctul tău forte, nu‑i aşa, Rach?
A spus el după ce am reuşit să‑i şterg, din greşeală, toate
contactele din agenda lui de e‑mail.
Aşa că nu mai aveam voie să pun mâna. Dar, de data
asta, chiar voiam să fac o faptă bună, să mă revanşez
pentru că fusesem oarecum dificilă şi greu de suportat,
şi făceam planuri pentru a patra noastră aniversare, să
mergem undeva, într‑o călătorie care să ne reamintească
de cum eram noi doi la începuturile noastre. Voiam să
fie o surpriză, aşa că trebuia să‑i verific, în secret, agenda
de serviciu; am fost nevoită să mă uit.
Nu căutam să‑l verific, să‑l prind cu mâţa‑n sac,
nimic de felul acesta, pentru că ştiam că nu am niciun
motiv. Nu voiam să fiu una dintre nevestele acelea in‑
suportabile, suspicioase, care‑şi caută bărbaţii prin bu‑
zunare. La un moment dat, am răspuns la telefonul lui
când era la duş şi s‑a supărat destul de rău, m‑a acuzat că
n‑am încredere în el. M‑am simţit atât de prost, pentru
că părea atât de rănit!
Trebuia să mă uit în agenda lui, iar el îşi lăsase lapto‑
pul pornit, pentru că în dimineaţa aceea avea o şedinţă
şi era deja în întârziere. Era şansa perfectă, aşa că m‑am
uitat pe calendarul lui, am notat câteva chestii pe care le
avea programate. Când am închis fereastra cu calendarul,
a rămas contul de e‑mail, încă activ, gata să fie folosit.
Era un mesaj în capul listei, de la aboyd@cinnamon.com.
L‑am deschis. XXXXX. Atât, doar o linie de X‑uri. La
început mi‑am zis că e un spam, dar mi‑am dat seama că,
de fapt, erau sărutări.
46
fiction connection

Fata din tren

Era un răspuns la un mesaj trimis de el cu câteva ore
mai înainte, puţin după şapte, când eu încă mai lene‑
veam în pat.
Am adormit, azi‑noapte, gândindu‑mă la tine, am
visat cum îţi sărutam gura, sânii, interiorul coapselor.
M‑am trezit azi‑dimineaţă cu mintea plină de tine,
disperat să te ating.
Nu te aştepta să fiu în toate minţile, pentru că nu
pot să fiu, nu cu tine.

Am citit toate mesajele: erau zeci de astfel de e‑mai‑
luri, ascunse într‑un folder numit „Admin“. Am aflat
că numele ei era Anna Boyd şi că soţul meu era îndră‑
gostit de ea. El i‑a declarat asta destul de des. I‑a spus
că n‑a mai simţit niciodată aşa ceva, că abia aştepta să
fie cu ea, că nu va mai dura mult până când vor putea
fi împreună.
Nu am cuvinte să descriu ce‑am simţit în ziua aceea,
iar acum, stând în acest tren, sunt furibundă, unghiile
îmi sapă în carne, lacrimile stau să‑mi curgă pe obraji.
Simt cum o furie imensă ameninţă să mă cuprindă. Am
sentimentul că mi s‑a luat mie ceva. Cum a putut? Cum
a putut Jess să facă una ca asta? Ce e cu ea? Uită‑te la
viaţa pe care o au împreună, cât e de frumoasă! N‑am
înţeles niciodată cum pot oamenii să nesocotească fla‑
grant, cu asemenea uşurinţă, durerea pe care o pot pro‑
voca, urmându‑şi inima. Cine a zis că e bine să‑ţi urmezi
inima? E egoism pur, un egoism care distruge totul. Ura
mă inundă. Dacă aş vedea‑o acum pe femeia asta, dacă
aş vedea‑o pe Jess, aş scuipa‑o în faţă. I‑aş scoate ochii
din cap.
47

Paula Hawkins

Seara
E o problemă pe linie. Trenul rapid de la 17.56 către
Stoke a fost anulat, astfel că pasagerii au invadat trenul
cu care merg eu şi nu mai e loc nici să arunci un ac. Din
fericire, eu stau jos, dar la uşă, nu la fereastră şi trupu‑
rile altora îmi ating umărul, genunchiul, invadându‑mi
spaţiul. Mă cuprinde o dorinţă aprigă să‑i împing, să
mă ridic în picioare şi să‑i bruschez. Căldura a început
să se acumuleze, să mă sufoce, şi am senzaţia că respir
printr‑o mască. Au fost deschise toate ferestrele şi totuşi,
chiar şi în mişcare, în vagon pare să nu fie aer, ca într‑o
cutie de metal sigilată. Nu reuşesc să inspir adânc. Mi‑e
rău. Nu pot să nu rememorez scena din grădină, cu ca‑
feaua, de azi‑dimineaţă, e ca şi cum aş fi încă acolo, şi
nu mă pot abţine să nu mă gândesc la expresia de pe
chipurile lor.
Dau vina pe Jess. Azi‑dimineaţă mă gândeam întruna
la Jess şi Jason, la ce a făcut ea şi la cam cum s‑ar simţi
el, la confruntarea pe care ar avea‑o când el ar afla şi
când lumea lui, aşa cum s‑a întâmplat şi cu a mea, s‑ar
prăbuşi. Umblam ca o nebună, fără să văd, fără să‑mi
dau seama pe unde merg. Fără să mă gândesc, am intrat
într‑o cafenea pe care o frecventează toată lumea din
Huntingdon Whiteley. Tocmai intram când i‑am văzut
şi, în momentul acela, era prea târziu să mă mai întorc;
ei se uitau la mine, uluiţi pentru o fracţiune de secundă,
până şi‑au adus aminte că trebuie să se prefacă zâmbitori.
Martin Miles cu Sasha şi Harriet, un triumvirat al stânje‑
nelii, rânjind spre mine, făcându‑mi cu mâna.
— Rachel, m‑a strigat Martin, cu braţele întinse, apoi
îmbrăţişându‑mă.
48
fiction connection

Fata din tren

Nu m‑am aşteptat la asta, mâinile îmi rămăseseră
prinse între trupurile noastre, atingându‑i corpul, fără să
vreau. Sasha şi Harriet zâmbeau, m‑au sărutat fără să‑mi
atingă obrajii, încercând să nu se apropie prea mult de
mine.
— Ce faci aici? a continuat Martin.
Pentru un moment lung, mult prea lung, am rămas
mută. Mă uitam în pământ, simţeam cum mă înroşesc
până în vârful urechilor şi, dându‑mi seama că înrăută‑
ţesc situaţia, am scăpat un râs fals şi am răspuns:
— La un interviu. La un interviu.
— Oh, a zis Martin, nereuşind să‑şi mascheze uimirea,
în timp ce Sasha şi Harriet se mulţumeau doar să zâm‑
bească. Cu cine ai interviu?
Nu‑mi venea în minte niciun nume de firmă de rela‑
ţii publice. Nici măcar unu. Nu‑mi venea în minte niciun
nume de firmă de imobiliare, darămite una care ar putea
să mai facă şi angajări în ziua de azi. Am rămas acolo, în
picioare, frecându‑mi buza de jos cu arătătorul, clătinând
din cap, iar Martin, în cele din urmă, mi‑a zis:
— E strict secret, nu? Aşa sunt unele firme, ciudate,
nu crezi? Nu vor să divulgi nimic până când nu sunt
semnate contractele şi totul devine oficial.
Era o prostie ce spunea, şi el ştia asta, însă a făcut‑o
ca să mă scoată din încurcătură, deşi nimeni n‑a crezut o
iotă; însă s‑au prefăcut şi au dat din cap complice. Harriet
şi Sasha se uitau peste umărul meu, spre uşă, se simţeau
jenate de situaţia mea şi voiau să scape din încurcătură.
— Trebuie să mă duc să‑mi comand o cafea, le‑am spus
eu. N‑aş vrea să întârzii.
— Mi‑a făcut plăcere să te revăd, Rachel, mi‑a spus Mar‑
tin, punându‑şi o mână peste a mea.
49

Paula Hawkins

Compasiunea lui era aproape palpabilă. Nu mi‑am
dat seama niciodată, nu până în aceşti ultimi doi ani din
viaţa mea, cât de ruşinos este să fii compătimit de cineva.
Intenţia mea fusese să mă duc la biblioteca Holborn,
de pe Theobalds Road, dar nu mai eram în stare, aşa că
m‑am dus în Parcul Regent. Am mers până la capăt, lângă
grădina zoo. M‑am aşezat la umbră, lângă un smochin,
gândindu‑mă la orele pustii care se întindeau dinaintea
mea, reluând în minte conversaţia din cafenea, amin‑
tindu‑mi mutra lui Martin când şi‑a luat la revedere de
la mine.
Eram în parc de vreo jumătate de oră, când a sunat
telefonul. Era iar Tom, sunând de pe telefonul fix de
acasă. Am încercat să mi‑l închipui lucrând pe laptop,
la masa din bucătăria noastră luminoasă, dar imaginea
a fost spulberată de prezenţa uzurpatoare din noua lui
viaţă. Căci e şi ea acolo, undeva, hrănindu‑şi fetiţa, um‑
bra ei întâlnind‑o pe‑a lui. Nu preiau apelul şi intră mesa‑
geria vocală. Pun telefonul înapoi în geantă şi încerc să‑l
ignor. Nu voiam să‑l mai aud, cel puţin nu astăzi; ziua de
azi a fost deja suficient de oribilă şi încă nu e nici zece
dimineaţa. Rezist doar trei minute, după care scotocesc
în geantă după telefon şi verific mesageria vocală. M‑am
pregătit pentru agonia pe care mi‑o va provoca vocea
lui — vocea aceea care îmi vorbea cu bucurie şi lumină şi
pe care o folosea acum doar ca să îmi reproşeze ceva sau
ca să mă compătimească —, dar nu era el.
— Rachel, sunt Anna.
Am închis imediat.
Nu puteam să respir, să mă calmez, să nu mai simt
cum mă mănâncă pielea, aşa că m‑am ridicat şi m‑am
dus la magazinul din colţ, de pe Titchfield Street şi am
50
fiction connection

Fata din tren

cumpărat patru cutii de gin tonic, apoi m‑am întors la
locul meu din parc. Am deschis prima cutie şi am dat‑o
pe gât cât de repede am putut, apoi am deschis‑o pe a
doua. M‑am întors cu spatele la aleea principală, ca să
nu‑i văd pe cei care aleargă şi mamele cu cărucioarele sau
turiştii, şi dacă eu nu‑i vedeam, îmi imaginam, asemenea
unui copil, că nici ei nu mă puteau vedea pe mine. Am
ascultat din nou căsuţa vocală.
— Rachel, sunt Anna. A urmat o lungă pauză. Trebuie
să vorbesc cu tine despre telefoanele tale. Încă o pauză
lungă — vorbeşte cu mine şi face altceva în acelaşi timp,
face mai multe lucruri în acelaşi timp, aşa cum fac nevestele
şi mamele ocupate cu copiii, cu dereticatul, cu încărcatul
maşinii de spălat. Uite cum stă treaba: ştiu că treci printr‑o
perioadă grea, spuse ea, ca şi cum n‑avea nimic de‑a face cu
suferinţa mea, dar nu mai poţi continua să ne suni noap‑
tea. Părea cu capsa pusă, scoasă din sărite. E şi aşa destul de
rău că ne trezeşti pe noi din somn când suni, dar o trezeşti
şi pe Evie şi asta e, pur şi simplu, inacceptabil. Momentan
ne chinuim teribil s‑o facem să doarmă noaptea.
Momentan ne chinuim teribil s‑o facem să doarmă noap‑
tea. Noi. Pe noi. Mica noastră familie. Cu problemele
şi obiceiurile noastre. Curva dracului! E ca un cuc care
şi‑a pus ouăle în cuibul meu. Mi‑a luat totul. Mi‑a luat
absolut totul şi acum mă sună să‑mi spună că suferinţa
mea o deranjează?
Termin şi a doua cutie şi o încep pe a treia. Iureşul
divin al alcoolului ajungând în sânge îmi menţine starea
de euforie doar câteva momente, după care mi se face rău.
Beau prea repede, e prea repede chiar şi pentru mine, tre‑
buie s‑o iau mai încet; dacă nu mă temperez, ceva îngrozi‑
tor o să se întâmple. O să fac ceva ce am să regret amarnic.
51

Paula Hawkins

O s‑o sun înapoi, o să‑i spun că nu‑mi pasă de ea şi că
nu‑mi pasă de familia ei şi că nu mai pot eu dacă fetiţa
ei nu va mai dormi niciodată în viaţa ei. O să‑i spun că
replica aia pe care el i‑a trimis‑o în e‑mail — nu te aştepta să
fiu în toate minţile — mi‑a fost spusă şi mie la începuturile
noastre, într‑o scrisoare în care îşi declara pasiunea ne‑
mărginită. Nici măcar nu e replica lui: a furat‑o din Henry
Miller. Tot ce are ea e second-hand. Şi aş vrea să ştiu cam
cum se simte cunoscând toate astea. Vreau s‑o sun şi s‑o
întreb, Anna, cum e să trăieşti în casa mea, înconjurată de
mobila cumpărată de mine, cum e să dormi în patul pe
care l‑am împărţit cu el atâţia ani, cum e să‑ţi hrăneşti co‑
pilul pe masa de bucătărie pe care obişnuia să mi‑o tragă?
Încă mi se pare extraordinar că au decis să locuiască
acolo, în casa aceea, în casa mea. Nu mi‑a venit să cred
când mi‑a spus. Am iubit casa aceea. Eu am fost cea care a
insistat s‑o cumpărăm, în ciuda zonei în care se află. Îmi
plăcea să fiu acolo, lângă calea ferată, îmi plăcea să văd
trenurile trecând, zgomotul lor îmi făcea plăcere — nu
ţipătul ascuţit al expresului intercity, ci huruitul vechi
al vagoanelor de modă veche. Tom îmi spunea că n‑o
să fie mereu aşa, că, în cele din urmă, vor moderniza
linia şi că pe‑acolo vor trece numai trenuri de mare vi‑
teză, dar eu refuzam să accept că aşa ceva chiar o să se
întâmple. Aş fi rămas acolo, aş fi cumpărat partea lui de
casă dacă aş fi avut bani. Dar nu am avut şi nici nu am
găsit un cumpărător care să ne ofere un preţ decent când
am divorţat, aşa că mi‑a propus să‑mi cumpere el partea
mea şi să locuiască acolo până când i se va oferi un preţ
corect. Dar n‑a găsit niciodată cumpărătorul potrivit, aşa
că s‑a mutat şi ea acolo, a îndrăgit casa la fel ca mine şi
au hotărât s‑o păstreze. Bănuiesc că ea are foarte mare
52
fiction connection

Fata din tren

încredere în ea, în relaţia lor, ca s‑o deranjeze să calce pe
urmele altei femei. E clar că nu se gândeşte la mine ca
la o ameninţare. Îmi aduc aminte de Ted Hughes care a
adus‑o pe Assia Wevill să stea în casa în care locuise cu
Plath şi de felul în care aceasta începuse să poarte hainele
Sylviei, să‑şi pieptene părul cu aceeaşi perie. Vreau s‑o
sun pe Anna şi să‑i aduc aminte că şi Assia a sfârşit cu
capul în cuptor, exact ca Sylvia.
Cred că am adormit, ameţită de gin şi de soarele fier‑
binte. M‑am trezit brusc, căutându‑mi disperată geanta.
Era încă acolo. Pielea mă înţepa, eram plină de furnici —
erau peste tot, în păr, pe gât şi pe piept — şi am sărit ca
arsă, în picioare, încercând să le dau jos de pe mine. La
nici zece metri mai încolo, doi adolescenţi, plimbând o
minge de fotbal de la unul la altul, se opriră să se uite la
mine, râzând în hohote.
Trenul se opreşte. Suntem aproape de casa lui Jess
şi Jason, dar nu pot să văd nimic dincolo de linia ferată,
pentru că sunt prea mulţi oameni pe culoar. Mă întreb
dacă cei doi sunt acolo, dacă el ştie, dacă a plecat de‑acasă
sau dacă mai locuieşte cu ea, trăind o minciună pe care
încă n‑a descoperit‑o.

Sâmbătă, 13 iulie 2013
Dimineaţa
Ştiu, fără să mă uit la ceas, că e undeva între opt fără
un sfert şi opt şi‑un sfert. Ştiu după felul în care lumina se
filtrează prin geam, după sunetele străzii de sub fereastra
53

Paula Hawkins

mea, după zgomotul aspiratorului tras de Cathy pe hol,
în dreptul dormitorului meu. Cathy se trezeşte devreme
în fiecare sâmbătă dimineaţa, să se apuce de curăţenie,
indiferent de ce se întâmplă. Ar putea să fie ziua ei, ar
putea să fie dimineaţa în care Hristos s‑a înălţat la cer —
Cathy se va trezi, neapărat, sâmbătă de sâmbătă, să facă
curat. Spune că e terapeutic, că asta e premisa pentru un
weekend plăcut şi că, făcând mişcare, nu mai trebuie să
se ducă la sală.
Aspiratul ăsta de dimineaţă nu mă deranjează cine ştie
ce, pentru că oricum nu pot să dorm. Nu pot să dorm di‑
mineţile; nu pot să lenevesc liniştită până spre amiază. Mă
trezesc brusc, fără răsuflare şi cu inima bătând să‑mi iasă
din piept, cu un gust acru în gură, şi ştiu imediat că nu are
niciun sens să mai încerc. Sunt trează de‑a binelea. Cu cât
vreau mai mult să uit de mine, cu atât îmi reuşeşte mai pu‑
ţin. Viaţa şi lumina nu‑mi permit. Zac în pat, ascultând‑o
pe Cathy cum se agită, atât de ocupată şi de veselă, şi mă
gândesc la grămăjoara de haine de lângă calea ferată şi la
Jess sărutându‑şi amantul în strălucirea soarelui de răsărit.
Ziua se întindea în faţa mea, şi niciun minut nu sunt
ocupată.
Aş putea să mă duc la piaţă, pe Broad; aş putea să
cumpăr carne de vânat şi costiţă afumată şi să‑mi petrec
ziua gătind.
Aş putea să stau pe canapea, cu o cană de ceai, să mă
uit la televizor, la Saturday Kitchen.
Aş putea să mă duc la sală.
Aş putea să‑mi actualizez CV‑ul.
Aş putea aştepta să plece Cathy de‑acasă, să mă duc
la magazinul din colţ şi să cumpăr două sticle de Sau‑
vignon Blanc.
54
fiction connection

Fata din tren

În altă viaţă, mă trezeam şi eu devreme, odată cu
trenul de 8.04; deschideam ochii şi ascultam trenul care
făcea ferestrele să vibreze. Pe el îl simţeam lângă mine,
somnoros, cald, excitat. După aceea, se ducea să ia zia‑
rele, iar eu făceam omletă, ne aşezam amândoi la masa
din bucătărie şi beam ceai, mergeam în pub să luăm un
prânz întârziat, adormeam, îmbrăţişaţi, în faţa televizo‑
rului. Îmi imaginez că acum e altfel pentru el, nu mai are
parte sâmbăta de partide de sex leneş sau de omletă, ci
viaţa îi e plină acum de o altfel de bucurie, de o fetiţă care
gângureşte fericită, între el şi soţie. Fata e acum la vârsta
la care învaţă să vorbească, zice întruna ma‑ma şi ta‑ta
şi tot felul de cuvinte încâlcite şi secrete, de neînţeles
pentru oricine altcineva în afara părinţilor.
Durerea pe care o resimt e puternică şi foarte greu de
îndurat, se instalează în capul pieptului. Abia aştept să
plece Cathy de‑acasă.
Seara
O să mă duc să‑l văd pe Jason.
Mi‑am petrecut toată ziua în dormitor, aşteptând
să plece Cathy, ca să pot să beau ceva. Dar n‑a plecat
nicăieri. A rămas neclintită, de nemişcat, în sufragerie,
„încercând să ajungă la zi cu chestiunile administrative“.
Spre seară, deja nu mai suportam ideea de a sta închisă
în dormitor, aşa că i‑am spus că ies la o plimbare. M‑am
dus în Wheatsheaf, un pub enorm şi anonim de pe High
Street, şi am băut trei pahare mari de vin. Am adăugat la
ele şi două păhărele de Jack Daniel’s. Apoi am mers pe jos
până la gară, mi‑am cumpărat câteva cutii de gin tonic şi
m‑am suit în tren.
55

Paula Hawkins

Mă duc să‑l văd pe Jason.
Nu mă duc să‑i fac o vizită, nu mă înfiinţez acasă la
el, să bat la uşă. Nimic de felul ăsta. N‑am luat‑o razna.
Vreau doar să trec pe lângă casă, să‑l văd din tren. N‑am
nimic altceva mai bun de făcut şi n‑am chef să mă duc
acasă. Vreau doar să‑l văd. Vreau să‑i văd pe amândoi.
Nu e o idee bună. Ştiu bine că nu e o idee bună.
Dar ce rău pot să le fac?
Mă duc la Euston, rămân în tren şi vin înapoi. (Îmi
plac trenurile, ce e în neregulă? Trenurile sunt minunate.)
Înainte, când eram încă eu însămi, visam adesea
să fac călătorii romantice cu trenul, împreună cu Tom.
(Linia Bergen pentru a cincea noastră aniversare, Trenul
Albastru pentru a patruzecea.)
Stai aşa, trecem acum pe lângă ei.
Lumina este puternică, dar nu văd foarte bine. (Văd
dublu. Închid un ochi. Mult mai bine.)
Iată‑i! Oare să fie el? Stau pe terasă amândoi. Nu‑i
aşa? E Jason? Cu Jess?
Vreau să fiu mai aproape, nu pot vedea bine. Vreau
să fiu mai aproape de ei.
Nu mă mai duc la Euston. O să cobor la Witney.
(N‑ar trebui să cobor la Witney, e prea periculos, dacă
Anna sau Tom dau peste mine?)
Ba o să cobor la Witney.
Nu e o idee bună.
E o idee foarte proastă.
La capătul opus al trenului e un bărbat cu părul ni‑
sipiu spre roşcat. Îmi zâmbeşte. Vreau să‑i spun ceva, dar
cuvintele se evaporă, îmi dispar de pe limbă în momen‑
tul în care vreau să le rostesc. Aproape că le simt gustul,
dar nu‑mi dau seama dacă e acru sau amar.
56
fiction connection

Fata din tren

Tipul îmi zâmbeşte sau rânjeşte dispreţuitor la mine?
Nu‑mi dau seama.

Duminică, 14 iulie 2013
Dimineaţa
Îmi simt inima în gât, inconfortabil, bubuind. Gura
mi‑e uscată şi mă doare când înghit. Mă întorc pe‑o
parte, cu faţa spre fereastră. Draperiile sunt trase peste
fereastră, dar mă dor ochii şi de la puţina lumină care se
filtrează prin ele. Îmi duc mâna la faţă; îmi apăs pleoapele
cu degetele, încercând să le masez să‑mi treacă durerea.
Unghiile îmi sunt mizerabile.
Ceva e în neregulă. Pentru o secundă, am senzaţia
că pic în gol, ca şi cum patul ar fi dispărut de sub mine.
Noaptea trecută. Ceva s‑a întâmplat. Respir precipitat;
mă ridic în capul oaselor, însă prea brusc, inima îmi pal‑
pită sălbatic, capul îmi zvâcneşte de durere.
Aştept să‑mi amintesc ce s‑a întâmplat. Câteodată
durează o vreme. Alteori, totul îmi revine în minte într‑o
secundă. Iar altă dată aştept degeaba.
Ceva s‑a întâmplat. Ceva rău de tot. A fost o ceartă.
Voci ridicate. Pumni? Nu ştiu, nu‑mi aduc aminte. M‑am
dus în pub, m‑am urcat în tren, am ajuns în gară, apoi eram
pe stradă. Pe Blenheim Road. M‑am dus pe Blenheim Road.
Dintr‑odată, amintirea năvăleşte peste mine şi mă
cuprinde o groază profundă.
Ceva s‑a întâmplat, de asta sunt sigură. Nu pot să‑mi
închipui ce, dar presimt că aşa e. Simt o durere, ca şi cum
57

Paula Hawkins

mi‑aş fi muşcat obrazul, iar pe limbă am gust metalic, de
sânge. Mi‑e greaţă, sunt ameţită. Îmi trec mâinile prin
păr. Tresar de durere. Un cucui mare, dureros şi sensibil la
atingere, în partea dreaptă. Părul îmi e năclăit de sânge.
M‑am împiedicat, asta e. Pe scări, în gară la Witney.
M‑am lovit la cap? Îmi aduc aminte că eram în tren, dar
după aceea totul se cufundă într‑o mare de întuneric,
un abis. Trag adânc aer în piept, ca să‑mi liniştesc bătă‑
ile inimii, să alung panica ce ameninţă să mă înghită.
Gândeşte‑te! Ce‑am făcut? Am mers în pub, m‑am urcat
în tren. În tren era un bărbat — acum îmi aduc aminte —
cu părul roşcat. Mi‑a zâmbit. Cred că mi‑a zis ceva, dar
nu‑mi aduc aminte ce anume. Mai e ceva legat de el,
trebuie să îmi amintesc, dar nu reuşesc, nu mă descurc în
întunericul minţii mele.
Sunt înspăimântată, dar nu‑mi dau seama de ce, fapt
care‑mi amplifică spaima. Nu ştiu nici măcar dacă am
vreun motiv să‑mi fie frică. Mă uit în jur, prin cameră.
Telefonul nu e pe noptieră. Geanta nu e pe podea, nici
nu atârnă pe spătarul scaunului, unde o las de obicei.
Trebuie să fie totuşi pe undeva, pentru că sunt în casă,
ceea ce înseamnă că am avut cheile.
Mă dau jos din pat. Sunt goală. Mă uit la mine în
oglinda mare, în mărime naturală, de la şifonier. Mâinile
îmi tremură. Rimelul mi s‑a întins pe obraji şi am o tăie‑
tură pe buza de jos. Pe picioare sunt numai vânătăi. Mi‑e
rău. Mă aşez înapoi pe marginea patului şi‑mi pun capul
pe genunchi, aşteptând ca valul de greaţă să treacă. Mă
ridic în picioare, iau un capot pe mine şi deschid uşa dor‑
mitorului, doar o crăpătură. În apartament este linişte.
Nu ştiu de ce, dar sunt convinsă că nu e acasă Cathy.
Mi‑a zis cumva că o să rămână la Damien azi? Aşa am
58
fiction connection

Fata din tren

senzaţia, deşi nu‑mi aduc aminte când anume mi‑a spus.
Văd că uşa dormitorului ei este deschisă. Trag cu ochiul
prin încăpere. Patul e făcut. E posibil să se fi trezit deja, să
fi făcut patul, dar nu cred totuşi că a fost aici azi‑noapte,
ceea ce este o uşurare pentru mine, într‑o oarecare mă‑
sură. Dacă nu e aici, înseamnă că nu m‑a văzut şi nu m‑a
auzit venind aseară, deci nu ştie în ce hal am ajuns acasă.
Asta n‑ar trebui să conteze, dar contează: ruşinea pe care
o simt în privinţa unui incident e direct proporţională nu
doar cu gravitatea situaţiei, ci şi cu numărul celor care au
fost martori la ce mi s‑a întâmplat.
În capul scărilor, mi se face rău din nou, ameţesc şi
mă prind cu putere de balustradă. Una dintre marile mele
temeri (pe lângă hemoragia abdominală din momentul
în care ficatul meu, în cele din urmă, va ceda) e aceea că
aş putea să cad pe scări şi să‑mi rup gâtul. Numai gândul
la chestia asta îmi produce iar greaţă. Vreau să mă aşez, să
mă întind, dar trebuie să‑mi găsesc geanta, să‑mi verific
telefonul. Trebuie, cel puţin, să mă asigur că nu mi‑am
pierdut cărţile de credit, trebuie să ştiu pe cine am sunat
şi când. Îmi lăsasem geanta aiurea, aruncată în hol, chiar
lângă uşa de la intrare. Lângă ea zac grămadă, aruncaţi
la un loc, blugii şi chiloţii; când ajung în capul scărilor,
simt un damf de urină. Apuc geanta să caut telefonul — e
înăuntru, slavă Domnului, împreună cu o mână de banc‑
note boţite, de douăzeci de lire, şi un şerveţel pătat de
sânge. Greaţa mă cuprinde din nou, de astă dată cu mult
mai multă forţă; simt fierea urcându‑mi‑se în gât şi alerg
la baie, dar nu mai ajung, vomit pe covor, la jumătatea
scărilor.
Trebuie să mă aşez. Dacă nu mă aşez, o să leşin, o să
mă prăbuşesc. O să curăţ mai târziu.
59

Paula Hawkins

Ajunsă înapoi la etaj, pun telefonul în priză şi mă
întind pe pat. Îmi ridic picioarele şi braţele, uşor, cât se
poate de blând, ca să le inspectez. Pe picioare, deasupra
genunchilor, sunt toată numai vânătăi, din cele pe care
le au, de obicei, beţivii, genul pe care le faci când te cioc‑
neşti din viteză de diverse obiecte. În schimb, pe braţe,
înspre umeri, am nişte vânătăi mult mai îngrijorătoare,
pete întunecate, ovale, ca nişte urme de degete. Chestia
asta, în sine, nu e neapărat sinistră, am mai avut aseme‑
nea semne, de obicei când am căzut şi m‑a ajutat cineva
să mă ridic. Rana de la cap pare destul de serioasă, dar
putea fi un accident, ceva inofensiv, ca şi cum m‑aş fi
lovit când am vrut să urc într‑o maşină. Poate chiar în
taxiul care m‑a adus acasă.
Iau telefonul. Am două mesaje. Primul e de la Ca‑
thy, primit după cinci, mă întreba unde am dispărut.
Urmează să plece la Damien şi să rămână peste noapte,
aşa că ne vedem a doua zi. Speră că nu m‑am apucat de
băut de una singură. Al doilea e de la Tom, primit la zece
şi un sfert. Aproape că scap telefonul din mână de spaimă
în momentul în care îi aud vocea; urlă.
„Pentru numele lui Dumnezeu, Rachel, ce mama
dracului e în neregulă cu tine? Mi‑a ajuns, OK, m‑am
săturat! Tocmai am petrecut ultima oră în maşină, cău‑
tându‑te. Ai speriat‑o îngrozitor pe Anna, ştii? A crezut că
ai… a crezut că eşti… Nu ştiam ce să fac altceva, ca să nu
sun la poliţie. Lasă‑ne în pace! Încetează să mă mai suni,
încetează să mai vii aici, lasă‑ne în pace, auzi? Nu vreau
să vorbesc cu tine! Pricepi sau nu? Nu vreau să vorbesc cu
tine, nu vreau să te văd, nu vreau să te apropii de familia
mea. N‑ai decât să‑ţi distrugi viaţa cum vrei, dar n‑o vei
distruge şi pe a mea. Nu vei mai putea să faci asta de
60
fiction connection

Fata din tren

acum înainte! Nu te mai pot proteja, pricepi? Stai departe
de noi!“
Nu ştiu ce‑am făcut. Oare ce‑am făcut? Ce mi s‑a
întâmplat între cinci şi zece şi un sfert? De ce mă căuta
Tom? Ce i‑am făcut Annei? Îmi trag plapuma peste cap,
închid ochii strâns. Mă vedeam mergând spre casă, pă‑
şind pe aleea îngustă dintre grădina lor şi cea a vecinilor,
sărind gardul. Mă gândesc cum aş fi deschis uşile glisante,
intrând pe furiş în bucătărie. Anna stând la masă. O apuc
pe la spate, îmi înfing mâna în părul ei lung şi blond, o
smucesc cu putere, îi dau capul pe spate, o trag în jos, pe
podea şi‑i sfărâm capul de gresia albastră şi rece.
Seara
Cineva ţipă. Judecând după cum cade lumina pe fe‑
reastra dormitorului, îmi dau seama că am dormit mult
timp; probabil că e după‑amiază târziu sau seara devreme.
Mă doare capul. Perna e plină de sânge. Aud pe cineva
urlând la parter.
— Nu pot să cred aşa ceva! Pentru Dumnezeu! Rachel!
RACHEL!
Am adormit. Oh, Dumnezeule, n‑am curăţat voma
de pe scări. Şi hainele uitate pe hol. Oh, Doamne, oh,
Doamne.
Trag pe mine o pereche de pantaloni de trening şi un
tricou. Deschid uşa de la dormitor şi o găsesc pe Cathy
stând drept în faţa mea. E îngrozită când dă cu ochii de
mine.
— Ce naiba ai păţit? mă întreabă, apoi ridică o mână.
De fapt, ştii ceva, Rachel, îmi pare rău, dar chiar nu vreau
să ştiu. Nu mai pot să accept chestiile astea în casa mea.
61

Paula Hawkins

Pur şi simplu, nu mai pot să... Îşi pierde şirul vorbelor,
însă se uită semnificativ spre scări.
— Îmi pare rău, îi zic eu. Îmi pare cumplit de rău, însă
mi‑a fost foarte rău şi am vrut, chiar am vrut să curăţ...
— Nu ţi‑a fost rău că ai fost bolnavă, nu‑i aşa? Erai
beată. Erai mahmură. Îmi pare rău, Rachel. Chiar nu pot
să mai accept chestia asta. Nu mai pot trăi aşa. Trebuie
să pleci, OK? Îţi dau o lună să‑ţi găseşti altceva, trebuie
să pleci. Se întoarce şi se îndreaptă spre dormitorul ei. Şi,
pentru numele lui Dumnezeu, du‑te şi curăţă mizeria aia
de‑acolo, spune ea, apoi trânteşte uşa de la dormitor în
urma ei.
După ce termin de curăţat, mă întorc în camera mea.
Uşa de la dormitorul lui Cathy e în continuare închisă, dar
îi simt furia mută radiind prin ea. Nu pot s‑o învinovăţesc
pentru cum se simte. Şi eu aş fi furioasă dacă aş veni acasă
şi aş găsi nişte chiloţi plini de urină şi o baltă de vomă
pe scări. Mă aşez pe pat şi deschid laptopul, mă loghez
la contul de e‑mail şi încerc să‑i scriu mamei. Cred că, în
sfârşit, a venit timpul. Trebuie să‑i cer să mă ajute. Dacă
mă mut acasă, n‑o să mai pot continua aşa, voi fi nevoită
să mă schimb, să mă fac bine. Însă nu‑mi găsesc cuvintele,
nu reuşesc să‑i explic toate astea. Mi‑o şi imaginez citind
e‑mailul meu implorator, văd aievea dezamăgirea amară
de pe chipul ei, exasperarea. Aproape că o aud oftând.
Telefonul îmi bipăie. E un mesaj, primit acum câteva
ore. Tom, din nou. Nu vreau să aud ce are de zis, dar
n‑am încotro, nu‑l pot ignora. Inima îmi bate din ce în
ce mai repede în timp ce apelez căsuţa vocală, pregă‑
tindu‑mă pentru ce e mai rău.
„Rachel, ai de gând să mă suni înapoi?“ Nu mai pare
aşa de nervos şi inima mi se domoleşte. „Voiam să mă
62
fiction connection

Fata din tren

asigur că ai ajuns bine acasă. Erai într‑un hal fără de hal
azi‑noapte.“ Un oftat lung, din toată inima. „Ascultă! Îmi
pare rău că am ţipat la tine azi‑noapte, că lucrurile s‑au
cam… aprins. Chiar îmi pare rău pentru tine, Rachel, zău
că îmi pare rău, dar trebuie să te opreşti.“
Mai ascult mesajul încă o dată, remarcând tandreţea
din vocea lui, şi mă năpădesc lacrimile. Mă opresc târziu
din plâns, şi abia atunci mă simt în stare să‑i scriu un
mesaj prin care îi spun că îmi pare rău, că acum sunt
acasă. Nu pot să‑i mai scriu şi altceva pentru că nu ştiu cu
exactitate pentru ce ar trebui să‑mi cer scuze. Nu ştiu ce
i‑am făcut Annei, cum am speriat‑o. Şi, sincer, nici nu mă
interesează aşa de tare, dar nu vreau ca Tom să fie neferi‑
cit din cauza mea. După toate prin câte a trecut, merită să
fie fericit. Nu voi fi niciodată invidioasă pe fericirea lui,
doar că mi‑am dorit să fi fost fericit cu mine.
Mă aşez în pat şi mă bag sub pătură. Vreau să ştiu
ce s‑a întâmplat; aş vrea să înţeleg pentru ce‑ar trebui
să‑mi pară rău. Încerc, cu disperare, să găsesc sens în
aceste fragmente indefinite de memorie. Sunt convinsă
că m‑am certat cu cineva sau că am fost martora unei
scene de acest fel. Să fi fost cu Anna? Degetele mele ating
din nou rana din cap, tăietura de pe buză. Aproape că
văd în faţa ochilor, aproape că pot auzi cuvintele, dar
totul se împrăştie din nou. Nu reuşesc să înţeleg nimic
concret. De fiecare dată când sunt pe punctul de a resus‑
cita o amintire reală, totul dispare în întuneric, departe
de mine.

63

Megan

Marţi, 2 octombrie 2012
Dimineaţa
Va ploua în curând, simt ploaia venind. Dinţii îmi
clănţăne, vârfurile degetelor îmi sunt albe, cu o tentă vâ‑
nătă‑albăstruie. Nu mă duc în casă. Îmi place aici, afară,
e catartic, purificator, ca o baie rece ca gheaţa. Oricum,
Scott va veni în curând, mă va trage cu de‑a sila în casă
şi mă va înveli în pături, ca pe un copil.
Ieri, în drum spre casă, am făcut un atac de panică.
Era o motocicletă care îşi ambala motorul iar şi iar, şi iar şi
era şi o maşină roşie care trecea încet, ca şi cum ar fi fost
în căutare de curve de şosea, şi două femei cu cărucioare
îmi blocau calea. N‑am putut trece de ele pe trotuar, aşa
că am luat‑o pe stradă şi a fost cât pe ce să fiu izbită de
o maşină care venea din direcţia opusă şi pe care nu o
văzusem. Şoferul se aplecase peste volan şi începuse să
urle la mine. Nu reuşeam să‑mi controlez respiraţia, inima
o luase la goană, stomacul mi se făcuse ghem, ca atunci
când iei o pastilă şi îţi vine înapoi, şi simţi valul acela de
64

fiction connection

Fata din tren

adrenalină care îţi întoarce stomacul pe dos, dar care te
face să te simţi şi exaltată, şi speriată în acelaşi timp.
Am fugit acasă şi, după ce am traversat casa spre ca‑
lea ferată, unde m‑am aşezat pe şine, am aşteptat să vină
trenul, să treacă, hurducându‑se, peste mine şi să acopere
toate celelalte zgomote. L‑am aşteptat pe Scott, să mă
calmeze, dar nu a venit acasă. Am încercat să sar gardul,
voiam ca pentru o vreme să fiu de partea cealaltă, acolo
unde nu se mai duce nimeni. M‑am tăiat la mână, aşa
că m‑am întors în casă şi apoi Scott s‑a întors şi el şi m‑a
întrebat ce s‑a întâmplat. I‑am spus că m‑am apucat de
spălat vasele şi am spart un pahar. Nu m‑a crezut şi s‑a
supărat îngrozitor.
M‑am trezit în timpul nopţii, l‑am lăsat pe Scott
dormind şi m‑am strecurat pe terasă. Am format numă‑
rul lui şi i‑am ascultat vocea când a răspuns, la început
domoală, somnolentă, apoi mai puternică, stresată, în‑
grijorată, exasperată. Am închis şi am aşteptat să văd
dacă o să sune înapoi. Nu îmi ascunsesem numărul, aşa
că exista o şansă să sune înapoi. Dar n‑a sunat, aşa că am
sunat eu din nou, iarăşi şi iarăşi, şi iarăşi. Apoi mi‑a intrat
căsuţa vocală, anostă şi indiferentă, promiţându‑mi să
sune înapoi în cel mai scurt timp. M‑am gândit să sun la
cabinet, să cer să fiu programată mai curând, dar m‑am
gândit că sistemul lor automat nu e în funcţiune în miez
de noapte, aşa că m‑am întors în pat. N‑am dormit deloc.
Aş putea să mă duc în pădurea de la Corly în dimi‑
neaţa asta, să fac nişte fotografii; va fi ceţos şi întuneric, o
atmosferă numai bună; ar trebui să pot să scot nişte ima‑
gini bune. Mă gândeam chiar să fac nişte cărţi poştale, aş
putea să încerc să le vând la magazine de suveniruri de
pe Kingly Road. Scott spune că n‑ar trebui să‑mi bat capul
65

Paula Hawkins

cu aşa ceva, că ar trebui să mă odihnesc. Ca un invalid!
Ultimul lucru de care am nevoie e odihna. Trebuie să‑mi
umplu zilele cu ceva. Ştiu ce‑o să se întâmple dacă nu
reuşesc.
Seara
Doctorul Abdic — Kamal, după cum m‑a poftit să‑i
spun — mi‑a sugerat, în timpul sesiunii din după‑amiaza
asta, să încep să ţin un jurnal. Aproape că i‑am zis că
nu pot să fac aşa ceva, că nu am încredere că soţul meu
nu‑l va citi. N‑am făcut‑o, pentru că aş fi fost oribil de
nedreaptă faţă de Scott. Dar e adevărat. N‑aş putea pune
pe hârtie lucrurile pe care le simt sau le gândesc sau le fac
cu adevărat. De exemplu: în seara asta, când am coborât
în sufragerie, laptopul meu era cald. Ştie cum să şteargă
istoricul din browser şi alte şmecherii, poate să‑şi acopere
urmele foarte bine, dar ştiu că am închis calculatorul
când m‑am dus la culcare. Iar mi‑a citit e‑mailurile.
Până la urmă, nu mă deranjează chiar aşa de tare,
pentru că nu e nimic compromiţător în ele. (Multe e‑mai‑
luri de la companiile de recrutare şi de la Jenny, de la
pilates, care mă întreba dacă nu vreau să intru şi eu în
clubul ei de gătit de joia, în care ea şi prietenii ei pregă‑
tesc, pe rând, fiecare în câte o săptămână, masa pentru
ceilalţi. Mai bine mor decât să fac aşa ceva.) Nu mă de‑
ranjează, pentru că el se simte mai în siguranţă când ştie
că nu se întâmplă nimic, că nu pun la cale nimic. Şi asta
e bine şi pentru mine — pentru noi, amândoi, aş putea
zice — chiar dacă nu este adevărat. Şi chiar nu pot să mă
supăr pe el, pentru că are un motiv bun pentru care să fie
suspicios. I‑am dat motive şi în trecut şi probabil că o să‑i
66
fiction connection

Fata din tren

mai dau. Nu sunt o soţie model. Nu pot să fiu. Indiferent
cât de mult îl iubesc, nu va fi niciodată destul.

Sâmbătă, 13 octombrie 2012
Dimineaţa
Am dormit cinci ore azi‑noapte; n‑am mai dormit
aşa de mult de veacuri şi ce e mai ciudat e că eram atât
de băgată în priză când am ajuns acasă, ieri‑seară, încât
am crezut că o să mă uit în tavan ore întregi. Mi‑am spus
că nu voi mai face chestia asta, nu după ultima dată, dar
apoi l‑am văzut şi l‑am dorit şi m‑am gândit: de ce nu?
Nu văd de ce ar trebui să‑mi pun frâu, când atâta lume
n‑o face. Bărbaţii nu o fac. Nu vreau să rănesc pe nimeni,
dar trebuie să fii cinstit cu tine însuţi, nu‑i aşa? Eu nu fac
altceva, ci doar sunt onestă cu mine, acel eu pe care nu‑l
cunoaşte nimeni — nici Scott, nici Kamal, nimeni.
După ora de pilates de ieri-seară, am întrebat‑o pe
Tara dacă nu vrea să meargă la cinema cu mine într‑o
seară, săptămâna viitoare şi, apoi, dacă nu vrea să‑i spună
lui Scott că sunt cu ea.
— Dacă sună, poţi să‑i spui că sunt cu tine, dar că sunt
la toaletă şi că o să‑l sun cu prima ocazie? Apoi mă suni
pe mine şi eu îl sun înapoi şi totul e OK.
Ea mi‑a zâmbit şi a ridicat din umeri şi mi‑a zis:
— De acord, şi nu m‑a întrebat unde mă duc şi cu cine.
Chiar vrea să‑mi fie prietenă.
Ne‑am întâlnit la Hanul Lebăda, în Corly, unde a
închiriat o cameră. Trebuie să fim atenţi, să nu ne prindă
67

Paula Hawkins

nimeni. Ar putea fi foarte neplăcut pentru el, chestia
asta ar putea să‑i distrugă viaţa. Ar putea fi un dezastru şi
pentru mine. Nici măcar nu vreau să mă gândesc la ce‑ar
fi în stare să facă Scott.
După aceea, a vrut să stăm de vorbă despre ce s‑a
întâmplat când eram mică, pe vremea când locuiam
în Norwich. I‑am dat câteva indicii, dar azi‑noapte a
vrut detalii. I‑am spus anumite chestii, dar nu adevă‑
rul. Am minţit, am inventat, i‑am spus toate lucrurile
sordide pe care voia să le audă. A fost distractiv. Nu
m‑am simţit prost că l‑am minţit; oricum, mă îndo‑
iesc că a crezut tot ce i‑am spus. Sunt convinsă că şi
el minte.
Stătea întins în pat, privindu‑mă în timp ce mă îm‑
brăcam. Mi‑a zis:
— Megan, chestia asta nu se mai poate întâmpla. Ştii că
nu se mai poate. Nu mai putem continua aşa.
Şi avea dreptate, ştiu că nu mai putem. Că n‑ar mai
trebui, că s‑ar impune să ne oprim, dar n‑o vom face. Nu
va fi ultima dată. Nu mă va refuza. Mă gândeam la asta
în drum spre casă şi asta îmi place cel mai mult: să am
putere asupra cuiva. E ameţitor!
Seara
Sunt în bucătărie, deschid o sticlă de vin, când Scott
vine spre mine, din spate, şi‑mi pune mâinile pe umeri,
strângând uşor.
— Cum a fost şedinţa de azi de la psihoterapeut?
Îi răspund că a mers bine, că facem progrese. Acum e
obişnuit să nu primească detalii de la mine. Apoi:
— Te‑ai distrat cu Tara aseară?
68
fiction connection

Fata din tren

Nu‑mi dau seama, pentru că sunt cu spatele la el,
dacă mă întreabă pentru că vrea cu adevărat să ştie sau
pentru că suspectează ceva. Nu detectez nimic în vocea
lui.
— E foarte de treabă, îi spun eu. Te‑ai înţelege bine
cu ea. De fapt, ne ducem la cinema săptămâna vi­itoare.
Poate, după aceea, o invit la noi, să mâncăm ceva
împreună.
— Eu nu sunt invitat la cinema? mă întreabă el.
— Cum să nu, chiar cu mare bucurie, îi răspund eu şi
mă întorc înspre el şi‑l sărut pe buze, dar ea vrea să vadă
filmul ăla cu Sandra Bullock, aşa că...
— Nu trebuie să spui mai mult! Atunci, invit‑o la cină
după film, spune el şi îşi coboară mâinile, cu blândeţe,
spre mijlocul spatelui meu, masându‑mă uşor.
Torn vin în pahare şi ieşim afară. Stăm unul lângă
celălalt, pe marginea terasei, cu picioarele în iarbă.
— E măritată? mă întreabă el.
— Tara? Nu, e singură.
— N‑are prieten?
— Nu cred.
— Prietenă? întreabă el, cu sprâncenele ridicate, şi mă
umflă râsul. Bine, atunci câţi ani are?
— Nu ştiu, îi zic. În jur de patruzeci.
— Oh! Şi e singură. E cam trist.
— Hm... S‑ar putea să se simtă puţin singură.
— Oamenii singuri sunt întotdeauna atraşi de tine, nu‑i
aşa? Vin glonţ spre tine.
— Da?
— Atunci înseamnă că nu are copii, nu? întreabă el şi
eu nu ştiu dacă e totul doar în capul meu sau nu, dar e
a doua oară când atinge subiectul copiilor, iar în vocea
69

Paula Hawkins

lui e ceva strident, simt că e pe cale să înceapă cearta şi
chiar nu vreau chestia asta, n‑aş putea să‑i fac faţă, aşa că
mă ridic în picioare şi îi spun să ia paharele de vin, să ne
retragem în dormitor.
Mă urmează, iar eu îmi scot hainele de pe mine în
timp ce urc scările şi când ajungem în dormitor, când mă
împinge pe pat, nici măcar nu mă gândesc la el, dar nu
contează, pentru că el nu ştie asta. Sunt suficient de bună
încât să‑l fac să creadă că numai pe el îl am în minte.

70
fiction connection

Rachel

Luni, 15 iulie 2013
Dimineaţa
ÎN DIMINEAŢA ASTA, în momentul în care eram
gata să ies pe uşă Cathy m‑a strigat înapoi şi m‑a îm‑
brăţişat sec şi scurt. Credeam că o să‑mi spună că, în
cele din urmă, s‑a hotărât să nu mă dea afară, însă mi‑a
strecurat un bileţel în mână, dându‑mi astfel notificarea
oficială a evacuării mele din casă, inclusiv o dată de
plecare. A evitat să mă privească în ochi. Îmi părea rău
pentru ea, serios că îmi părea rău, deşi nu chiar aşa de
rău cum îmi părea de mine. Mi‑a zâmbit trist şi scurt,
spunându‑mi:
— Nu‑mi place deloc că trebuie să fac chestia asta,
Rachel, serios.
Întreaga situaţie îmi părea caraghioasă. Stăteam
amândouă în picioare în holul care, în ciuda tuturor efor‑
turilor mele, încă puţea a vomă. Îmi venea să plâng, dar
nu voiam s‑o fac să se simtă şi mai prost decât se simţea
deja, aşa că am zâmbit veselă.
71

Paula Hawkins

— Nu e nicio problemă, pe bune, chiar nu e, i‑am zis, ca
şi cum tocmai m‑ar fi rugat să‑i fac o mică favoare.
În tren, lacrimile încep să‑mi curgă pe obraz şi
nu‑mi pasă că oamenii se uită la mine; ar putea să creadă
orice — că a dat o maşină peste câinele meu sau că toc‑
mai am fost diagnosticată cu o boală incurabilă. Sau că
sunt o alcoolică stearpă, divorţată şi în curând aruncată
pe drumuri.
Dacă stau bine să mă gândesc, e ridicol. Cum am
ajuns în situaţia asta? Mă întreb de unde a pornit de‑
clinul meu; mă întreb care a fost momentul în care i‑aş
fi putut pune stavilă. Unde am făcut prima manevră
proastă? Nu când l‑am cunoscut pe Tom, care m‑a sal‑
vat de la durerea provocată de moartea tatălui meu. Nu
când m‑am căsătorit, acum şapte ani, într‑o zi ciudat
de friguroasă pentru luna mai, şi când eram lipsită de
orice griji, în al nouălea cer. Eram fericită, aveam bani
destui, aveam o carieră de succes. Nu când ne‑am mutat
la numărul douăzeci şi trei, într‑o casă spaţioasă, mai
frumoasă decât mi‑aş fi închipuit vreodată că o să am
la douăzeci şi şase de ani. Îmi amintesc acele prime zile
atât de clar, cum mergeam peste tot, desculţă, simţind
căldura duşumelelor de lemn sub tălpi, bucurându‑mă
de spaţiul mare, de toate acele camere care aşteptau să
fie mobilate. Făcând planuri cu Tom: ce‑o să plantăm
în grădină, ce‑o să agăţăm pe pereţi, ce culoare va avea
camera de rezervă — deja, în capul meu, chiar de‑atunci,
aceea avea să fie camera copilului.
Poate că acela a fost momentul. Poate că atunci lu‑
crurile au început să o ia razna, să‑mi imaginez că nu
mai suntem un cuplu, ci o familie; şi după aceea, odată
ce mi s‑a gravat imaginea aceea în minte, ideea de a fi
72
fiction connection

Fata din tren

numai noi doi n‑a mai fost de‑ajuns niciodată. Acela să
fi fost momentul în care Tom a început să mă privească
altfel, dezamăgirea lui oglindind‑o pe‑a mea? După ce
renunţase la atâtea pentru mine, pentru ca noi să putem
fi împreună, l‑am lăsat să creadă că n‑a fost suficient.
Îmi las lacrimile să curgă şuvoi, până la Northcote,
apoi îmi revin, mă adun, îmi şterg ochii şi încep să scriu,
pe spatele înştiinţării de evacuare de la Cathy, o listă de
lucruri pe care trebuie să le fac azi:
Biblioteca Holborn
E‑mail mama
E‑mail Martin, recomandare???
Să aflu despre întâlnirile AA — centrul Londrei/
Ashbury
Să‑i spui lui Cathy despre slujbă?
Când trenul se opreşte la semnal, ridic privirea din
foaie şi‑l văd pe Jason stând pe terasă, privind în jos, spre
calea ferată. Am sentimentul că se uită direct la mine
şi am cea mai ciudată senzaţie — e ca şi cum m‑ar mai
fi privit în felul acesta cândva; am sentimentul că m‑a
văzut cu adevărat. Îmi imaginez cum îmi zâmbeşte şi,
deşi nu înţeleg de ce, începe să‑mi fie frică.
Se întoarce cu spatele, iar trenul se mişcă din loc.
Seara
Sunt în aripa de accidente şi urgenţe a Spitalului Uni‑
versitar. Am fost lovită de un taxi în timp ce traversam
Gray’s Inn Road. Vreau să se consemneze faptul că eram
perfect trează, deşi nu eram în apele mele deloc, eram
distrată şi aproape panicată. Deasupra ochiului drept am
73

Paula Hawkins

o tăietură de vreo doi centimetri, cusută de un rezident
arătos care e dezamăgitor de expeditiv şi de indiferent.
Când termină de pus copcile, îmi observă cucuiul din
cap.
— Nu e de‑acum, îi spun.
— Aşa arată, răspunde el.
— Bine, nu e de azi.
— Ai fost la război, să înţeleg?
— M‑am lovit când m‑am urcat în maşină.
Îmi examinează capul pentru câteva secunde bune
şi apoi spune:
— Nu, zău? Face un pas înapoi şi se uită în ochii mei:
— Nu prea pare că e aşa cum zici. Mie mi se pare mai
degrabă că te‑a lovit cineva cu ceva în cap, declară el şi
eu îngheţ pe loc.
Îmi revine o amintire a unui moment în care m‑am
ferit de o lovitură, ridicându‑mi mâinile. Să fie o amintire
reală? Doctorul se apropie din nou şi se uită mai îndea‑
proape la rană.
— Ceva ascuţit, poate cu zimţi...
— Nu, răspund eu. E de la maşină. M‑am lovit de ma‑
şină, continui eu, încercând să îl conving atât pe el, cât
şi pe mine.
— OK. Îmi zâmbeşte, apoi face un pas înapoi şi se
apleacă astfel încât ochii noştri să fie la acelaşi nivel:
Te simţi bine... mă întreabă el, consultându‑şi notiţele.
Rachel?
— Da.
Se uită la mine îndelung; nu mă crede pe cuvânt. E
îngrijorat. Poate crede că sunt o nevastă bătută.
— Bine, reia apoi. O să‑ţi curăţ rana, pentru că arată
cam rău. E cineva pe care aş putea să‑l sun? Soţul?
74
fiction connection

Fata din tren

— Sunt divorţată, îl informez.
— Pe altcineva, atunci?
Puţin îi pasă că sunt divorţată.
— Pe prietena mea, vă rog, o să fie îngrijorată din cauza
mea.
Îi dau numele şi numărul de telefon ale lui Cathy.
N‑o să fie îngrijorată deloc — nici măcar nu sunt, încă,
în întârziere —, dar sper că vestea că am fost azi lovită
de un taxi o s‑o determine să‑i fie milă de mine şi să mă
ierte pentru ce s‑a întâmplat ieri. O să creadă, probabil,
că motivul pentru care a dat maşina peste mine e că eram
beată. Mă gândesc dacă nu cumva aş putea să‑l întreb pe
doctor dacă n‑ar fi posibil să‑mi facă un test de sânge sau
ceva, ca să‑i demonstrez lui Cathy că eram perfect trează.
Îi zâmbesc, însă el nu se uită spre mine, ci ia notiţe de
zor. Oricum, ideea e ridicolă.
A fost vina mea, nu a şoferului de taxi. Am ieşit brusc
în stradă — de fapt, am fugit în stradă — drept în faţa ma‑
şinii. Nu ştiu încotro fugeam. Nu mă gândeam, îmi imagi‑
nez, sau, cel puţin, nu mă gândeam la mine. Mă gândeam
la Jess. Care nu e Jess, ci Megan Hipwell şi care a dispărut.
Eram în bibliotecă, pe Theobalds Road. Tocmai îi tri‑
misesem un e‑mail mamei (nu i‑am spus nimic semnifi‑
cativ, ci era un fel de a testa apele, de a vedea cât de treze
îi sunt instinctele materne faţă de mine în momentul de
faţă), de pe contul meu de Yahoo! Pe pagina de start de
pe Yahoo! sunt diverse ştiri, selectate în funcţie de codul
poştal de care aparţii sau cam aşa ceva — Dumnezeu ştie
cum de‑mi cunosc ei codul poştal, dar mi‑l cunosc. Şi
acolo era o poză cu ea, cu Jess, Jess a mea, blonda per‑
fectă, şi, alături, un titlu care spunea ÎNGRIJORARE ÎN
CAZUL DISPARIŢIEI UNEI TINERE DIN WITNEY.
75

Paula Hawkins

La început, n‑am fost sigură. Arăta ca ea, era exact
aşa cum arăta ea în mintea mea, totuşi, mă îndoiam.
Apoi am citit articolul şi am văzut numele străzii şi am
ştiut.
Poliţia din Buckinghamshire e din ce în ce mai
îngrijorată de soarta unei femei, Megan Hipwell, de
pe Blenheim Road, Witney, o tânără de douăzeci
şi nouă de ani, dispărută de acasă. Dna Hipwell a
fost văzută ultima dată sâmbătă seara, de soţul ei,
Scott Hipwell, când a părăsit locuinţa conjugală pe
la şapte, pentru a vizita o prietenă. Dl Hipwell a
declarat că „nu‑i stă în fire“ să facă un asemenea
gest. În momentul dispariţiei, dna Hipwell purtao
pereche de blugi şi un tricou roşu. Are 1,64 m,
constituţie atletică, părul blond şi ochii albaştri.
Cine deţine informaţii cu privire la dna Hipwell este
rugat să contacteze poliţia din Buckinghamshire.
A dispărut. Jess a dispărut. Megan a dispărut. De sâm‑
bătă. Am căutat numele ei pe Google — povestea apare şi
în Witney Argus, dar fără alte detalii. M‑am gândit la fap‑
tul că l‑am văzut pe Jason — Scott — în dimineaţa asta,
uitându‑se la mine, zâmbindu‑mi. Am apucat geanta şi
m‑am ridicat în picioare şi am ieşit buluc din bibliotecă,
direct în stradă, drept în faţa unui taxi negru.
— Rachel? Rachel? Doctorul cel arătos încerca de zor
să‑mi atragă atenţia. A venit prietena ta să te ia acasă.

76
fiction connection

Megan

Joi, 10 ianuarie 2013
Dimineaţa
Câteodată, nu vreau să mă duc nicăieri, mă gândesc
că aş fi fericită dacă n‑aş mai fi nevoită să ies din casă
vreodată. Nici măcar nu mi‑e dor să mă duc la muncă.
Vreau doar să rămân în siguranţa şi căldura oazei mele,
cu Scott, fără să mă deranjeze cineva.
Mă ajută că afară e întunecat şi rece, şi că vremea e
mizerabilă. Mă ajută că plouă de săptămâni întregi, fără
oprire — că ploaia e îngheţată, persistentă, nesuferită,
însoţită de rafale de vânt urlând prin copaci, atât de zgo‑
motoase încât înghit şi vuietul trenului. Nu‑l mai pot
auzi trecând, ispitindu‑mă, momindu‑mă să călătoresc
spre alte zări.
Astăzi nu vreau să mă duc nicăieri, nu vreau să fug
niciunde, nu vreau nici măcar să ajung până la capătul
străzii. Vreau să stau aici, închisă în casă, cu soţul meu, să
ne uităm la televizor şi să mâncăm îngheţată, după ce îl
voi fi chemat de la birou, în toiul amiezii, ca să facem sex.
77

Paula Hawkins

Va trebui, desigur, să ies în oraş mai târziu, pentru că e
ziua în care am programare la Kamal. I‑am vorbit în ultima
perioadă despre Scott, despre toate lucrurile pe care le‑am
făcut aiurea, despre eşecul meu ca soţie. Kamal mi‑a zis că
trebuie să găsesc o modalitate prin care să mă fac eu pe
mine fericită, să încetez să mai caut fericirea în altă parte.
E adevărat, aşa fac şi ştiu că aşa fac, dar apoi vine clipa în
care îmi zic: dracu’ să le ia pe toate, viaţa e prea scurtă.
Mă gândesc la excursia pe care am făcut‑o cu familia,
în vacanţa de Paşti, în insula Sfânta Margherita. Eu toc‑
mai împlinisem cincisprezece ani şi am cunoscut un tip
pe plajă, mult mai mare ca mine — poate la vreo treizeci
de ani, poate chiar patruzeci — care m‑a invitat să merg a
doua zi cu el pe mare. Era şi Ben cu mine şi a fost invitat
şi el, dar — protector, ca orice frate mai mare — mi‑a zis
că n‑ar trebui să mergem, pentru că nu are încredere în
tipul respectiv, pentru că pare un libidinos slinos. Ceea
ce, evident, şi era. Dar eram furioasă, pentru că era şansa
noastră să navigăm pe Marea Ligurică, pe‑un iaht privat.
Ben mi‑a zis că vom avea destule astfel de şanse, că vieţile
noastre vor fi pline de aventură. În cele din urmă, nu
ne‑am mai dus, iar în vara aceea Ben a pierdut controlul
motocicletei, pe A10 şi nu am mai ajuns niciodată să
navigăm amândoi pe mare.
Mi‑e dor de felul în care eram noi doi, eu şi Ben,
când eram împreună. Nu ne era frică de nimic.
I‑am spus lui Kamal totul despre Ben, dar acum în‑
cepem să ne apropiem şi de celelalte chestii, de adevăr,
de întreg adevărul — ce s‑a întâmplat cu Mac, ce‑a fost
înainte, ce‑a fost după. Sunt în siguranţă cu Kamal, el nu
poate spune nimic nimănui, datorită confidenţialităţii
doctor‑pacient.
78
fiction connection

Fata din tren

Dar chiar dacă ar putea spune cuiva, nu cred că ar
face‑o. Chiar am încredere în el. E ciudat, dar chestia care
mă împiedică să‑i spun totul nu este teama că ar spune
cuiva, nu e frica de a fi judecată, ci gândul la Scott. E ca
şi cum l‑aş trăda pe Scott, cel puţin acesta e sentimentul
pe care îl am, că l‑aş trăda dacă i‑aş spune lui Kamal tot
ceea ce lui nu‑i pot spune. Dacă stai să te gândeşti la
toate celelalte lucruri pe care le‑am făcut, celelalte trădări,
chestia asta n‑ar trebui să însemne nimic, dar nu e aşa.
Cumva, trădarea asta îmi pare mai grea, pentru că e vorba
de viaţa în sine, pentru că acesta este miezul fiinţei mele
şi nu pot împărtăşi asta cu el.
Încă nu pot să mă dezvălui întru totul, pentru că,
evident, nu pot spune tot ce simt. Ştiu că asta e ideea
când te duci la terapie, dar eu, pur şi simplu, nu pot.
Trebuie să fac în aşa fel încât totul să rămână vag, să pun
la un loc, în aceeaşi oală, toţi bărbaţii, toţi amanţii şi toţi
foştii, însă îmi spun că nu e grav, pentru că nu contează
cine sunt ei. Contează doar cum mă fac ei să mă simt.
Sufocată, neliniştită, căutând mereu ceva. De ce nu pot să
găsesc ce vreau? De ce nu pot bărbaţii să‑mi ofere ce caut?
Bine, câteodată îmi oferă. Câteodată, nu am nevoie
decât de Scott. Dacă aş învăţa cum să menţin acest sen‑
timent, acesta pe care îl trăiesc acum... dacă aş afla cum
să mă concentrez la această fericire, să mă bucur de mo‑
ment, nu să mă tot întreb de unde va veni următorul val
de plăcere... atunci totul ar fi bine.
Seara
Trebuie să mă concentrez când sunt cu Kamal. E
greu să nu‑mi las mintea să rătăcească atunci când el se
79

Paula Hawkins

uită la mine cu ochii aceia leonini, când îşi împreunează
mâini­le în poală. E greu să nu mă gândesc la lucrurile pe
care le‑am putea face împreună.
Trebuie să mă concentrez. Am vorbit despre ce s‑a
întâmplat după înmormântarea lui Ben, după ce am fugit
de acasă. Am stat în Ipswich o vreme; nu mult. Acolo
l‑am întâlnit prima dată pe Mac. Lucra într‑un pub sau
cam aşa ceva. M‑a agăţat în drum spre casă. Îi era milă
de mine.
— Nici măcar nu voia să… ştii despre ce vorbesc, încep
eu, râzând. Ne‑am întors în apartamentul lui şi i‑am
cerut bani, şi el s‑a uitat la mine ca şi cum aş fi fost
nebună. I‑am spus că sunt destul de mare, dar nu m‑a
crezut. Şi a aşteptat până când am împlinit şaisprezece
ani. Deja, în momentul acela, se mutase într‑o casă ve‑
che din Holkham. O căsuţă ţărănească, din piatră, la
capătul unei cărări care nu ducea nicăieri, cu o curte
mică împrejur, cam la un kilometru de plajă. O cale
ferată veche trecea de‑a lungul unei laturi a proprietăţii.
Noaptea obişnuiam să zac trează — eram întotdeauna
drogată pe vremea aceea, fumam destul de mult — şi
îmi imaginam că aud trenurile, eram atât de sigură că
o să mă ridic de acolo şi că o să mă duc afară şi o să mă
uit după luminile lor.
Kamal se foieşte în scaun, dă din cap încet, încuraja‑
tor. Nu spune nimic. Asta înseamnă că pot să continui,
aşa că vorbesc mai departe.
— De fapt, chiar am fost fericită acolo, cu Mac. Am trăit
cu el... Dumnezeule, să fi fost vreo trei ani, cred. Aveam...
nouăsprezece ani când am plecat. Da. Nouăsprezece.
— Dacă erai fericită acolo, de ce‑ai plecat? mă întreabă
el.
80
fiction connection

Fata din tren

Am ajuns în acel punct, am ajuns acolo mai repede
decât credeam. N‑am avut timp să mă gândesc pe înde‑
lete, să construiesc treptat povestea către un final. Nu
sunt în stare. E prea devreme.
— Mac m‑a părăsit. Mi‑a frânt inima, îi spun, ceea ce e
adevărat, dar e şi o minciună. Încă nu sunt pregătită să‑i
spun adevărul.
Scott nu e acasă când mă întorc, aşa că îmi scot lap‑
topul şi, pentru prima dată, îl caut pe Google. Îl caut
pe Mac pentru prima dată în zece ani. Cu toate acestea,
nu‑l găsesc. Sunt sute de Craig McKenzie în lume, dar
niciunul nu pare să fie al meu.

Vineri, 8 februarie 2013
Dimineaţa
Mă plimb prin pădure. Am ieşit înainte de a se lu‑
mina de ziuă, iar acum abia a răsărit soarele şi e o linişte
mormântală, cu excepţia câte unei gâlceve a coţofenelor
din coroanele copacilor de deasupra mea. Le simt cum
mă privesc, cu ochii lor mici, ca nişte mărgele, măsu‑
rându‑mă. Un cârd de coţofene. Una pentru tristeţe,
două pentru bucurie, trei pentru o fată, patru pentru un
băiat, cinci pentru argint, şase pentru aur, şapte pentru
un secret ce nu va fi împărtăşit niciodată.
Am mai multe din astea.
Scott e plecat, e la un curs, undeva în Sussex. A plecat
ieri‑dimineaţă şi nu se întoarce până diseară, târziu. Pot
să fac tot ce vreau.
81

Paula Hawkins

Înainte să plece, i‑am spus lui Scott că mă duc la
cinema cu Tara, după şedinţa de terapie. I‑am spus că o să
am telefonul închis şi am vorbit şi cu ea. Am avertizat‑o
că s‑ar putea ca el să sune, că s‑ar putea să vrea să mă
verifice. De data asta, Tara m‑a întrebat ce am de gând.
M‑am mulţumit doar să‑i fac cu ochiul şi să‑i zâmbesc, iar
ea a râs. Cred că se simte singură, nu i‑ar strica o escapadă
amoroasă.
În timpul şedinţei mele cu Kamal, am vorbit des‑
pre Scott, despre chestia cu laptopul. S‑a întâmplat cam
acum o săptămână. L‑am căutat pe Mac pe Google — am
căutat în diverse feluri, voiam doar să aflu unde e, ce mai
face. În vremurile noastre, sunt fotografii pe internet
aproape cu toată lumea, şi‑mi doream să‑i văd chipul.
N‑am putut să‑l găsesc. În noaptea aceea m‑am culcat
mai devreme ca de obicei. Scott a rămas să se uite la tele‑
vizor; uitasem să şterg din browser istoricul căutărilor. O
greşeală stupidă — de obicei, e ultimul lucru pe care îl fac
înainte să închid laptopul, indiferent la ce m‑am uitat.
Ştiu că Scott are modalităţile lui prin care oricum află ce
pun la cale, având în vedere cât de abil e când vine vorba
de tehnologie, dar îi ia ceva mai mult timp, aşa că, de cele
mai multe ori, nu‑şi bate capul.
În orice caz, am uitat. Şi a doua zi ne‑am certat rău.
Una dintre certurile acelea furtunoase. Voia să ştie cine
e Craig, de cât timp ne vedem, unde ne întâlnim, ce‑a
făcut el pentru mine şi Scott n‑a fost în stare. O prostie
din partea mea, dar i‑am spus că e un prieten vechi, ceea
ce a înrăutăţit lucrurile. Kamal m‑a întrebat dacă mi‑e
frică de Scott, şi atunci chiar m‑am enervat.
— E soţul meu, am sărit eu ca arsă. Evident că nu mi‑e
frică de el.
82
fiction connection

Fata din tren

Kamal părea de‑a dreptul şocat. De fapt, şi eu eram
şocată. Nu mi‑am dat seama ce forţă va avea furia mea,
cât de adânc era sentimentul, nevoia de a‑l apăra pe
Scott. A fost o surpriză şi pentru mine.
— Megan, din păcate, sunt multe femei care se tem de
soţii lor.
Am încercat să ripostez cumva, însă el a ridicat mâna,
într‑un gest de tăcere.
— Comportamentul pe care‑l descrii — faptul că îţi ci‑
teşte e‑mailurile, că verifică istoricul căutărilor tale pe in‑
ternet — ei bine, o spui ca şi cum ar fi cel mai firesc lucru
din lume, ca şi cum ar fi logic să facă asta. Dar nu e nimic
firesc în asta, Megan. Nu e normal să invadezi viaţa perso‑
nală a cuiva în asemenea hal. Iar acest lucru este văzut, de
cele mai multe ori, ca o formă de abuz emoţional.
Am început să râd, pentru că totul mi se părea atât
de melodramatic.
— Nu e abuz, i‑am spus. Nu şi dacă nu te deranjează.
Iar pe mine nu mă deranjează. Chiar nu mă deranjează.
În momentul acela mi‑a zâmbit, însă destul de trist.
— Şi nu crezi că ar trebui să te deranjeze? m‑a întrebat.
Am ridicat din umeri.
— Poate că ar trebui, dar adevărul e că nu mă deran‑
jează. E gelos, e posesiv. Aşa e el. Asta nu mă face să nu‑l
mai iubesc, iar unele bătălii, pur şi simplu, nu merită
purtate. Sunt prudentă... de obicei. Îmi acopăr urmele,
aşa că, în mod normal, nu e nicio problemă.
Kamal a clătinat uşor din cap, aproape imperceptibil.
— Nu m‑aş fi gândit că ne aflăm aici ca să mă judeci,
i‑am spus eu.
Când şedinţa s‑a terminat, l‑am întrebat dacă n‑ar
vrea să mergem să bem ceva. Mi‑a spus că nu, că nu se
83

Paula Hawkins

poate, că nu s‑ar cuveni. Aşa că l‑am urmărit până acasă.
Locuieşte într‑un bloc, chiar la capătul străzii pe care are
şi clinica. Am bătut la uşă şi, când a deschis‑o, l‑am între‑
bat dacă se cuvine. Mi‑am strecurat mâna pe după gâtul
lui, m‑am ridicat pe vârfurile picioarelor şi l‑am sărutat.
— Megan, mi‑a zis, cu o voce de catifea. Nu face asta.
Nu pot. Opreşte‑te.
Era o senzaţie extrem de plăcută, dansul acela al res‑
pingerii şi atracţiei, al dorinţei şi al cumpătării. Nu voiam
să renunţ uşor la acel sentiment, îmi doream cu atâta
ardoare să‑l pot păstra cât mai mult.
M‑am trezit la primele ore ale dimineţii, ameţită, cu
mintea plină de poveşti. Nu puteam să zac acolo, pur şi
simplu, singură, trecând în revistă, în gând, toate acele
posibilităţi pe care le aveam sau la care puteam renunţa,
aşa că m‑am ridicat din pat, m‑am îmbrăcat şi am plecat
la plimbare. Şi m‑am trezit aici. M‑am plimbat fără ţintă,
repetându‑mi în minte diverse scene — el a spus asta,
ea a spus cealaltă, tentaţie, eliberare; ce bine ar fi dacă
aş putea să mă rezum doar la un singur lucru, să aleg să
păstrez acel lucru intact, nu să‑l răsucesc pe toate părţile.
Dar dacă singurul lucru pe care îl caut eu nu există? Dacă,
pur şi simplu, nu este posibil?
Aerul pe care îl inspir e rece, vârfurile degetelor mi
se învineţesc. O parte din mine vrea doar să zacă aici,
printre frunze, să lase frigul să mă cuprindă complet. Dar
nu pot. E timpul să plec.
Când ajung în Blenheim Road, e aproape nouă şi,
când trec de colţ, o văd venind spre mine, împingând
căruciorul. Copilul, pentru prima dată, e liniştit, nu mai
plânge. Ea se uită la mine, îmi face un semn din cap, în
chip de salut, şi‑mi aruncă unul dintre zâmbetele acelea
84
fiction connection

Fata din tren

abia resimţite, pe care eu nu i le întorc niciodată. În mod
normal, mă prefac că sunt cumsecade, dar în dimineaţa
asta mă simt reală, îmi aparţin mie însămi. Sunt euforică,
aproape de paroxism, şi n‑aş putea să mimez amabilitatea
nici dacă m‑aş strădui.
După‑amiaza
În după‑amiaza asta, am adormit. M‑am trezit febrilă,
într‑o stare de panică. Cu un sentiment de vinovăţie. Mă
simt vinovată. Dar nu suficient de mult.
M‑am gândit la el, plecând în miez de noapte, spu‑
nându‑mi, încă o dată, că asta era ultima dată, că nu va
mai exista nicio ocazie, că nu mai putem continua. S‑a
îmbrăcat, şi‑a tras blugii pe el. Eu am rămas întinsă pe
pat şi am râs, pentru că asta spusese şi ultima dată, şi de
fiecare dată când ne vedeam. Mi‑a aruncat o privire. Nu
ştiu cum s‑o descriu, nu era de furie, nu chiar, nici de
dispreţ — era o avertizare.
Nu sunt în apele mele. Merg de colo‑colo prin casă;
n‑am stare, mă urmăreşte sentimentul că a fost cineva în
casă cât timp am dormit. Nu e nimic deranjat de la locul
lui, însă casa îmi pare altfel, ca şi cum lucrurile din ea ar
fi fost atinse, mişcate subtil şi, cum merg aşa prin casă,
simt că mai e cineva aici, dar nu e în momentul de faţă
în raza privirii mele. Am verificat deja de trei ori uşile
franţuzeşti care dau în grădină, dar sunt încuiate. Abia
aştept să vină Scott acasă. Am nevoie de el.

85

Rachel

Marţi, 16 iulie 2013
Dimineaţa
Sunt în trenul de 8.04, dar nu mă duc la Londra.
În schimb, mă duc la Witney. Sper că vizita mea acolo
o să‑mi resusciteze memoria, că o să ajung în gară şi
o să văd totul cu claritate, că voi şti. Nu îmi fac cine
ştie ce speranţe, dar nu pot face nimic altceva. Nu pot
să‑l sun pe Tom. Îmi e prea ruşine şi, în orice caz, a
fost cât se poate de clar. Nu vrea să mai aibă de‑a face
cu mine.
Megan încă n‑a fost găsită; a dispărut de mai bine
de şaizeci de ore, iar povestea ei devine ştire naţională. A
apărut în dimineaţa asta pe site‑ul BBC şi pe MailOnline;
au fost câteva menţiuni şi pe alte site‑uri.
Am printat cele două articole de pe BBC şi Mail; le
am cu mine. Din ele am aflat următoarele:
Megan şi Scott s‑au certat sâmbătă seara. Un vecin a
spus la poliţie că a auzit voci ridicate. Scott a recunoscut
că s‑au certat şi a spus că el crede că soţia lui s‑a dus să
86

fiction connection

Fata din tren

petreacă noaptea acasă la Tara Epstein, prietena ei care
locuieşte în Corly.
Megan n‑a ajuns la Tara acasă. Tara a declarat
că ultima dată când a văzut‑o pe Megan a fost vineri
după‑masă, la ora de pilates. (Eram sigură că Megan e
genul care se duce la pilates.) Conform spuselor domni‑
şoarei Epstein: „Părea OK, ca de obicei. Era în toane bune,
povestea cum plănuia să facă ceva special de ziua ei, căci
luna viitoare împlineşte treizeci de ani“.
Megan a fost văzută de un martor îndreptându‑se
spre gara din Witney pe la şapte şi un sfert, sâmbătă seara.
Megan nu are pe nimeni din familie în zonă. Amân‑
doi părinţii sunt decedaţi.
Megan e şomeră. Înainte, administra o mică galerie
de artă în Witney, dar s‑a închis în aprilie anul trecut.
(Eram sigură că Megan e genul de persoană pasionată de
artă.)
Scott e consultant IT, lucrează pe cont propriu.
(Nu‑mi vine să cred că Scott e consultant IT.)
Megan şi Scott sunt căsătoriţi de trei ani; locuiesc în
casa de pe Blenheim Road din ianuarie 2012.
Conform declaraţiilor din Daily Mail, casa lor valo‑
rează 400 000 de lire sterline.
Citind toate astea, îmi dau seama că lucrurile nu stau
foarte bine pentru Scott. Şi nu e vorba doar de cearta pe
care au avut‑o; ci e vorba de logica lucrurilor: când se
întâmplă ceva cu o femeie, atenţia poliţiei se îndreaptă,
mai întâi, spre soţ sau iubit. Cu toate acestea, în cazul de
faţă, poliţia nu are toate datele. Ei îl cercetează doar pe
soţ, pentru că nu ştiu nimic de iubit.
E posibil ca eu să fiu singura persoană care ştie de
existenţa amantului.
87

Paula Hawkins

Bâjbâi prin geantă după o bucată de hârtie. Pe spatele
unei chitanţe de la un magazin de băuturi spirtoase scriu
o listă cu cele mai posibile explicaţii pentru dispariţia lui
Megan Hipwell:
1. A fugit cu amantul pe care, de acum înainte, îl voi
numi B.
2. B i‑a făcut ceva rău.
3. Scott i‑a făcut ceva rău.
4. Şi‑a părăsit, pur şi simplu, soţul şi s‑a dus să locu‑
iască în altă parte.
5. Altcineva — deci nu B şi nu Scott — i‑a făcut ceva
rău.
Cred că prima variantă e cea mai plauzibilă, dar şi
a patra e un concurent serios la premiu, pentru că — şi
sunt convinsă de asta — Megan e o femeie independentă,
plină de voinţă. Şi dacă avea o aventură cu cineva, atunci
e posibil să fi avut nevoie să se distanţeze, ca să‑şi pună
în ordine gândurile, nu‑i aşa? Punctul al cincilea nu mi
se pare verosimil, crima comisă de un necunoscut nu e
cel mai comun lucru din lume.
Cucuiul din cap îmi zvâcneşte, însă nu mă pot opri
să nu mă gândesc la cearta pe care am văzut‑o, sau pe
care mi‑am imaginat‑o, sau pe care, poate, am visat‑o
sâmbătă noaptea. Când trec pe lângă casa lui Megan şi
Scott, îmi ridic privirea. Simt sângele pulsându‑mi în
tâmple. Sunt exaltată. Şi mi‑e teamă. Ferestrele de la nu‑
mărul cincisprezece, reflectând lumina dimineţii, arată
ca nişte ochi orbi.

88
fiction connection

Fata din tren

Seara
Abia m‑am aşezat confortabil în scaun, când sună
telefonul. E Cathy. O las să sune până intră căsuţa vocală.
Mi‑a lăsat un mesaj: „Bună, Rachel, am sunat ca
să mă asigur că eşti bine“. E îngrijorată din cauza mea,
pentru ce s‑a întâmplat cu taxiul. „Voiam să‑ţi spun că
îmi pare rău, ştii, pentru ce s‑a întâmplat alaltăieri, când
ţi‑am spus să pleci. N‑ar fi trebuit să fac asta. Am exage‑
rat. Poţi să rămâi cât vrei.“ A urmat o pauză lungă, apoi
a continut: „Sună‑mă, OK? Şi vino direct acasă, Rach, nu
te mai duce în pub“.
Nici nu intenţionez. Am vrut să beau ceva la prânz;
eram disperată să beau un pahar după cele întâmplate în
Witney în dimineaţa asta. Totuşi, m‑am abţinut, pentru
că trebuie să rămân lucidă. A trecut multă vreme de când
ceva merita să rămân lucidă.
Călătoria mea la Witney de azi‑dimineaţă a fost atât
de ciudată! M‑am simţit ca şi cum a trecut o veşnicie de
când nu mai fusesem acolo, deşi, evident, nu trecuseră
decât câteva zile. Ar fi putut la fel de bine să fi fost ori‑
care alt loc, cu totul străin, o gară străină într‑un oraş
eminamente străin. Iar eu eram o cu totul altă persoană
faţă de cea care a fost acolo sâmbătă noapte. Astăzi eram
puternică şi perfect trează, hiperconştientă de zgomotele
şi de lumina din jur şi de frica de a afla.
Intram pe un teritoriu interzis. Aşa m‑am simţit
azi‑dimineaţă, pentru că acum era teritoriul lor, al lui
Tom şi al Annei, al lui Scott şi al lui Megan. Eu sunt o
intrusă, nu aparţin acelui loc şi totuşi totul îmi e atât
de familiar! Cobor pe scările de beton ale gării, trec de
chioşcul de ziare şi intru direct pe Roseberry Avenue, la
89

Paula Hawkins

câteva case distanţă de intersecţie, apoi o iau la dreapta,
pe sub arcada care duce la pasajul umed de sub calea
ferată şi apoi fac stânga pe Blenheim Road, acea stradă
îngustă şi mărginită de copaci, flancată de frumoasele
terase victoriene. E ca şi cum aş fi ajuns acasă: nu doar
acasă, ci la casa părintească, la casa copilăriei, un loc lăsat
în urmă demult; e familiaritatea scărilor pe care le urci,
ştiind exact care treaptă va scârţâi sub picioare.
Familiaritatea nu e doar în mintea mea, e în oasele
mele; e memoria muşchilor. În această dimineaţă, mergând
pe lângă gura întunecată a tunelului, la intrarea în pasaj,
am grăbit paşii. N‑a trebuit să mă gândesc s‑o fac, pentru
că instinctiv merg mai repede pe această porţiune, întot‑
deauna. În fiecare noapte, când mă întorc acasă, mai ales
iarna, măresc pasul, uitându‑mă repede în dreapta, pentru
siguranţă. Nu era niciodată nimeni acolo — în niciuna din‑
tre serile acelea, şi nici azi — şi totuşi, azi‑dimineaţă m‑am
oprit brusc, uitându‑mă în întuneric, pentru că dintr‑odată
m‑am văzut pe mine. M‑am văzut mai încolo cu câţiva
metri, rezemată de peretele tunelului, cu capul în mâini,
iar capul şi mâinile îmi erau mânjite de sânge.
Cu inima bătându‑mi cu putere în piept, am rămas
pe loc; navetiştii treceau pe lângă mine, continuându‑şi
drumul spre gară, unu sau doi întorcându‑se înspre mine,
în drumul lor, doar eu rămânând locului, nemişcată.
Nu ştiam — nu ştiu nici acum — dacă a fost aievea. De
ce m‑aş fi dus în pasaj? Ce motiv aveam să cobor acolo,
unde e întuneric şi umed, şi duhneşte a urină.
M‑am întors şi am pornit spre gară. Nu mai voiam să
rămân acolo niciun moment în plus; nu voiam să mă duc
la uşa lui Scott şi a lui Megan. Voiam să plec de‑acolo.
Ceva rău se întâmplase în acel loc, sunt sigură de asta.
90
fiction connection

Fata din tren

Mi‑am plătit biletul şi am urcat rapid treptele gării,
pentru a ajunge de partea cealaltă a peronului şi, în acel
moment, amintirile m‑au năpădit din nou, ca o străful‑
gerare: de data asta nu în tunel, ci pe trepte; mergeam
împleticindu‑mă pe trepte şi un bărbat mă ţinea de braţ,
ajutându‑mă să urc. Era bărbatul din tren, cel cu părul
roşcat. Îl vedeam, însă vag, fără să aud conversaţia. Îmi
aduc aminte că râdeam — de mine însămi sau de ceva
ce spunea el. Se purta frumos cu mine, de asta sunt con‑
vinsă. Aproape convinsă. Ceva rău s‑a întâmplat, dar nu
cred că avea legătură cu el.
Am urcat în tren şi m‑am dus la Londra. M‑am dus
la bibliotecă, m‑am aşezat la un calculator şi am căutat
articole despre Megan. Am dat peste un material scurt pe
site‑ul ziarului Telegraph, în care se spunea că „un bărbat
de treizeci de ani oferă sprijin poliţiei în cercetările sale“.
Scott, probabil. Nu pot să cred că el i‑ar face vreun rău lui
Megan. Ştiu că nu i‑ar face rău. I‑am văzut împreună; ştiu
cum sunt împreună. A fost dat şi un număr de telefon la
Crimestoppers1, unde poţi să suni dacă ai informaţii. Am
să sun, în drum spre casă, de la un telefon public. O să le
spun despre B, despre ceea ce am văzut.
Telefonul sună chiar în momentul în care trenul in‑
tră în gară, la Ashbury. E Cathy, din nou. Biata fată, chiar
e îngrijorată din cauza mea.
— Rach? Eşti în tren? Vii acasă?
Pare neliniştită.
— Da, sunt pe drum, îi spun. Ajung într‑un sfert de oră.
— Poliţia e la noi acasă, Rachel, spune ea, şi întreg trupul
mi‑e străbătut de fiori reci. Vrea să stea de vorbă cu tine.
1

Serviciu telefonic care le permite cetăţenilor să sune şi să dea informaţii
legate de crime sau alte infracţiuni, sub protecţia anonimatului.
91

Paula Hawkins

Miercuri, 17 iulie 2013
Dimineaţa
Megan încă lipseşte, iar eu i‑am minţit — în mod
repetat — pe cei de la poliţie.
Când am ajuns acasă, noaptea trecută, eram deja
panicată. Am încercat să mă conving singură că au venit
să mă vadă în legătură cu accidentul pe care l‑am avut
cu taxiul, dar nu avea niciun sens. Vorbisem cu poliţia la
faţa locului — fusese, în mod evident, vina mea. Trebuia
să fie ceva legat de sâmbătă noaptea. Am făcut eu ceva.
Am comis cine ştie ce act oribil şi apoi mi‑am pierdut
cunoştinţa şi am uitat tot.
Ştiu că nu pare plauzibil. Ce‑aş fi putut face? M‑am
dus în Blenheim Road, am atacat‑o pe Megan Hipwell,
i‑am ascuns cadavrul undeva şi am uitat totul? Sună ridi‑
col. Este ridicol. Dar ştiu că sâmbătă s‑a întâmplat ceva.
Am ştiut‑o când m‑am uitat în adâncurile tunelului de
sub calea ferată, când sângele mi‑a îngheţat în vine.
Se mai întâmplă să‑ţi pierzi cunoştinţa, însă de data
asta nu vorbim de starea aceea de uşoară ameţeală, când
te întorci de la club sau când ai uitat ce era aşa de amu‑
zant în conversaţia din pub. E altceva. Un întuneric total;
ore întregi pierdute, ore ce nu vor mai putea fi recuperate
niciodată.
Tom mi‑a cumpărat o carte despre asta. N‑a fost un
gest foarte romantic, dar se săturase să mă tot asculte
cum îi ofeream scuze dimineaţa pentru lucruri pe care
nici măcar nu mi le aminteam. Cred că voia să vadă cât
de mult rău îmi fac, de ce fel de lucruri sunt în stare. E
o carte scrisă de un medic, dar n‑am nici cea mai vagă
92
fiction connection

Fata din tren

idee dacă e corect ce scrie acolo: autorul pretinde că a‑ţi
pierde cunoştinţa nu înseamnă că uiţi ce s‑a întâmplat,
ci, în primul rând, că nici nu ai amintiri pe care să le uiţi.
Teoria lui e că ajungi în starea în care creierul nu mai cre‑
ează amintiri de scurtă durată. Şi, în timp ce eşti în acea
stare, în întunericul cel mai profund, nu te comporţi aşa
cum ai face‑o în mod normal, pentru că tu, pur şi simplu,
reacţionezi la ultimul lucru care crezi că ţi s‑a întâmplat,
pentru că — de vreme ce nu mai produci amintiri — s‑ar
putea să nu ştii care a fost ultimul lucru care ţi s‑a întâm‑
plat cu adevărat. Prezintă tot felul de anecdote, poveşti
cu tâlc despre beţivul predispus la pierderi de memorie:
era un tip în New Jersey care s‑a îmbătat la o petrecere de
4 iulie. După aceea, s‑a urcat la volan şi a condus câţiva
kilometri pe autostradă în direcţia greşită şi a intrat, în
viteză, într‑o furgonetă în care erau şapte oameni. Furgo‑
neta a izbucnit în flăcări şi şase oameni au murit. Beţivul
n‑a păţit nimic. Ăştia nu păţesc nimic niciodată. Nu‑şi
aducea aminte când s‑a urcat la volan.
Un altul, de data asta în New York, a ieşit dintr‑un
bar, a condus maşina până la casa în care a crescut, i‑a
înjunghiat mortal pe toţi cei din casă, apoi s‑a dezbrăcat,
s‑a urcat înapoi la volan, a condus până acasă la el şi
s‑a culcat. S‑a trezit a doua zi de dimineaţă, simţindu‑se
îngrozitor, întrebându‑se unde îi sunt hainele şi cum
a ajuns acasă, dar abia când a venit poliţia să‑l ridice
a aflat că a ucis cu brutalitate doi oameni, fără niciun
motiv.
Aşa că, da, sună ridicol, dar nu e tocmai imposibil,
şi când am ajuns acasă, aseară, mă convinsesem deja
că eram implicată, într‑un fel sau altul, în dispariţia lui
Megan.
93

Paula Hawkins

Poliţiştii erau pe canapeaua din living, unul din ei,
un bărbat la vreo patruzeci de ani, în haine civile, şi ce‑
lălalt, un tânăr în uniformă, plin de acnee pe gât. Cathy
era la fereastră, frământându‑şi mâinile. Arăta îngrozită.
Poliţiştii s‑au ridicat. Cel în civil, foarte înalt şi uşor adus
de spate, mi‑a strâns mâna şi s‑a prezentat ca fiind detec‑
tiv‑inspector Gaskill. Mi‑a spus numele însoţitorului său,
dar nu mi‑l aduc aminte. Nu reuşeam să mă concentrez.
De‑abia mai respiram.
— Despre ce e vorba? l‑am întrebat eu. S‑a întâmplat
ceva? E vorba de mama? De Tom?
— Toată lumea e OK, doamnă Watson, dar trebuie să
vorbim cu dumneavoastră despre ce s‑a întâmplat sâm‑
bătă seara, a spus Gaskill.
E genul de replică pe care detectivii o spun în filme;
nu‑mi părea real. Vor să ştie ce‑am făcut sâmbătă seara.
Dar ce dracului am făcut eu sâmbătă seară?
— Trebuie să mă aşez, le‑am spus, şi detectivul mi‑a făcut
semn să stau în locul lui, pe canapea, lângă Domnul Acnee.
Cathy se lăsa când pe un picior, când pe celălalt,
muşcându‑şi de zor buza de jos. Arăta ca scoasă din minţi.
— Doamnă Watson, sunteţi bine? m‑a întrebat Gaskill,
arătând spre tăietura de deasupra ochiului.
— Am fost lovită de un taxi, i‑am răspuns. Ieri
după‑masă, în Londra. Am fost la spital. Puteţi verifica.
— OK, a spus el, cu o uşoară clătinare din cap. Deci,
sâmbătă seară?
— Am fost în Witney, i‑am întors‑o eu, stăpânindu‑mi
vocea să nu tremure.
— Cu ce scop?
Domnul Acnee avea un carneţel pregătit şi creionul
gata de luat notiţe.
94
fiction connection

Fata din tren

— Am vrut să‑mi văd soţul, i‑am zis.
— Oh, Rachel, a oftat Cathy.
Detectivul a ignorat‑o.
— Soţul? întreabă el. Vreţi să spuneţi fostul dumnea‑
voastră soţ? Tom Watson?
Da, încă îi port numele. A fost mai convenabil aşa.
N‑am vrut să‑mi schimb cărţile de credit, adresa de
e‑mail, să‑mi scot un nou paşaport, chestii din astea.
— Corect. Am vrut să‑l văd, dar m‑am hotărât că nu e o
idee atât de bună, aşa că m‑am întors acasă.
— La ce oră s‑a întâmplat asta? Vocea lui Gaskill era
monotonă, chipul complet inexpresiv. Buzele abia i
se mişcau când vorbea. Auzeam, pe fundal, scârţâitul
creionului cu care scria Domnul Acnee, auzeam sângele
pulsându‑mi în urechi.
— Era... ăăă... să fi fost în jur de ora şase jumătate.
Adică, aşa cred, că am prins trenul pe la şase.
— Şi aţi ajuns acasă...?
— Poate pe la şapte jumătate? Am ridicat ochii şi i‑am
surprins privirea lui Cathy şi mi‑am dat seama, după ex‑
presia de pe chipul ei, că ştia că mint. Poate ceva mai
târziu de atât. Poate spre ora opt. Da, de fapt, chiar îmi
aduc aminte acum — cred că am ajuns acasă puţin după
opt.
Simţeam cum mi se înroşesc obrajii; dacă tipul nu‑şi
dă seama că mint de îngheaţă apele, atunci nu merită să
fie poliţist.
Detectivul s‑a întors, a apucat unul dintre scaunele
împinse sub masă şi l‑a tras spre el cu o mişcare bruscă,
aproape violentă. L‑a pus chiar în faţa mea, la un metru
de mine. S‑a aşezat, cu mâinile pe genunchi, cu capul
într‑o parte.
95

Paula Hawkins

— OK, a spus el. Deci aţi plecat pe la şase, ceea ce în‑
seamnă că aţi fost în Witney pe la şase jumătate. Şi v‑aţi
întors aici în jur de ora opt, ceea ce înseamnă că aţi plecat
din Witney pe la şapte jumătate. Vi se pare corect?
— Da, mi se pare corect, i‑am răspuns eu, cu vocea tre‑
murând iar, dându‑mă de gol.
Dintr‑o clipă în alta o să mă întrebe ce‑am făcut timp
de o oră, şi n‑aveam ce răspuns să‑i dau.
— Şi nu v‑aţi dus să‑l vedeţi pe fostul soţ. Prin urmare,
ce‑aţi făcut în ora aceea, în Witney?
— M‑am plimbat puţin.
A aşteptat, să vadă dacă am de gând să dezvolt. Mi‑a
trecut prin cap să‑i spun că am intrat într‑un pub, dar
ar fi fost o prostie — putea să verifice. M‑ar fi întrebat
care pub, m‑ar fi întrebat dacă am vorbit cu cineva. Cum
stăteam eu şi mă gândeam la ce‑aş putea să‑i răspund,
mi‑am dat seama că nu mi‑a trecut prin cap să‑l întreb
de ce vrea să ştie ce‑am făcut eu sâmbătă seara şi fap‑
tul acesta, în sine, trebuie să li se fi părut ciudat. Lucrul
acesta mă făcea să par vinovată de ceva.
— Aţi vorbit cu cineva? m‑a întrebat, citindu‑mi gându‑
rile. Aţi intrat în vreun magazin, bar...?
— Am vorbit cu un domn în gară! am spus repede şi
tare, aproape triumfal, ca şi cum avea vreo însemnătate.
De ce mă întrebaţi toate astea? Ce se întâmplă?
Detectivul‑inspector Gaskill s‑a lăsat pe spate, în
scaun.
— Probabil aţi aflat că o femeie din Witney — care lo‑
cuieşte pe Blenheim Road, la câteva case mai jos de fostul
dumneavoastră soţ — a dispărut. De atunci, mergem din
uşă în uşă să întrebăm oamenii dacă nu cumva îşi aduc
aminte s‑o fi văzut în noaptea aceea sau dacă îşi amintesc
96
fiction connection

Fata din tren

să fi văzut sau auzit ceva ieşit din comun. Şi, astfel, în
timpul investigaţiilor noastre, a fost rostit şi numele
dumneavoastră.
A rămas o clipă tăcut, apoi a continuat:
— Aţi fost văzută pe Blenheim Road în noaptea cu pri‑
cina, cam în jurul orei la care doamna Hipwell, femeia
pe care o căutăm, a plecat de acasă. Doamna Anna Wat‑
son ne‑a spus că v‑a văzut pe stradă, lângă casa doamnei
Hipwell, nu foarte departe de propria ei casă. Ne‑a spus că
v‑aţi comportat ciudat şi că era îngrijorată. Atât de îngrijo‑
rată, de fapt, încât a considerat necesar să cheme poliţia.
Inima îmi bătea nebuneşte în piept, ca o pasăre cap‑
tivă. Nu puteam scoate un cuvânt, pentru că tot ceea
ce vedeam în acel moment era propria‑mi persoană,
ghemuită în tunel, plină de sânge pe mâini. Sânge pe
mâinile mele. Al meu, oare? Numai sângele meu putea fi.
M‑am uitat spre Gaskill, el m‑a privit în ochi şi mi‑am dat
seama pe loc că trebuie să spun ceva, repede, să‑l opresc
din a‑mi mai citi gândurile.
— Eu n‑am făcut nimic, i‑am spus. N‑am făcut absolut
nimic. Eu doar... am vrut să‑l văd pe soţul meu...
— Pe fostul dumneavoastră soţ, m‑a corectat Gaskill
din nou. A scos o fotografie din buzunarul de la haină şi
mi‑a arătat‑o. Era o poză cu Megan. Aţi văzut‑o pe femeia
aceasta sâmbătă seara? m‑a întrebat.
M‑am holbat la ea o vreme. Mi se părea ireal să mi
se prezinte în felul acesta, blonda perfectă pe care o ur‑
mărisem, a cărei viaţă o construisem şi o deconstruisem
în mintea mea. Era un portret, o fotografie făcută de un
profesionist. Trăsăturile ei erau uşor mai puţin delicate
decât mi le închipuisem, nu la fel de fine ca ale lui Jess
din închipuirea mea. Doamnă Watson? Aţi văzut‑o?
97

Paula Hawkins

Nu ştiam dacă o văzusem sau nu. Chiar nu ştiam. Şi
nici acum nu ştiu.
— Nu cred, i‑am răspuns.
— Nu credeţi? Adică e posibil s‑o fi văzut?
— Nu... nu sunt sigură.
— Aţi băut în seara de sâmbătă? m‑a întrebat. Înainte
de a merge în Witney, aţi băut ceva?
Obrajii mi‑au luat foc dintr‑odată.
— Da, am spus.
— Doamna Watson — Anna Watson — mi‑a spus că,
atunci când v‑a văzut în faţa casei, s‑a gândit că sunteţi
beată. Eraţi beată?
— Nu, am răspuns, susţinând privirea detectivului cu
fermitate, astfel încât s‑o evit pe a lui Cathy. Am băut
vreo două pahare după‑amiază, dar nu eram beată.
Gaskill a oftat. Părea dezamăgit de mine. I‑a aruncat
o privire Domnului Acnee, apoi s‑a întors spre mine. În‑
cet, deliberat, s‑a ridicat în picioare şi a împins scaunul
înapoi sub masă.
— Dacă vă amintiţi ceva care ar putea să ne fie de folos,
vă rog să mă sunaţi, mi‑a zis, întinzându‑mi o carte de
vizită.
În timp ce Gaskill, ursuz, i‑a făcut semn din cap lui
Cathy, pregătindu‑se să plece, eu m‑am cufundat iar
în canapea. Simţeam cum bătăile inimii începeau să se
calmeze, dar au luat‑o din nou la trap când l‑am auzit
întrebându‑mă:
— Lucraţi în relaţii publice, corect? La Huntingdon
Whitely?
— Da, aşa e, i‑am răspuns. Huntingdon Whitely.
O să verifice şi o să constate că am minţit. Nu‑l pot
lăsa să afle aşa, trebuie să‑i spun.
98
fiction connection

Fata din tren

Aşa că asta mi‑am propus să fac în dimineaţa asta. O
să mă duc la secţia de poliţie şi o să mărturisesc. O să‑i
spun tot: că mi‑am pierdut slujba de ceva luni bune, că
sâmbătă noaptea eram foarte beată şi că nu am nici cea
mai vagă idee la ce oră am ajuns acasă. Îi voi spune tot
ce ar fi trebuit să‑i spun azi‑noapte: că nu căuta unde
trebuie. O să‑i spun că sunt de părere că Megan Hipwell
avea o aventură amoroasă.
Seara
Cei de la poliţie cred că sunt o gură‑cască. O nebună
care urmăreşte oamenii, o dementă, instabilă mintal.
N‑ar fi trebuit să mă duc la poliţie. N‑am făcut decât
să‑mi înrăutăţesc situaţia şi nu cred că l‑am ajutat pe
Scott, ăsta fiind principalul motiv pentru care m‑am şi
dus. Scott are nevoie de ajutorul meu, pentru că e evident
că poliţia va bănui că el i‑a făcut ceva lui Megan, iar eu
ştiu că nu e adevărat, pentru că îl cunosc. Chiar simt că îl
cunosc, oricât de nebuneşte sună. Am văzut cum se purta
cu ea. Nu i‑ar putea face niciun rău.
OK, recunosc, să‑l ajut pe Scott n‑a fost singurul mo‑
tiv pentru care m‑am dus la poliţie. Mai era şi problema
minciunii care trebuia reparată. Faptul că minţisem că
lucrez la Huntingdon Whitely.
Mi‑a luat o veşnicie să‑mi fac curaj să mă duc la po‑
liţie. De câteva ori, am fost pe punctul de a mă întoarce
din drum şi de a mă duce acasă, dar, în cele din urmă,
am intrat în secţie. L‑am întrebat pe ofiţerul de la recepţie
dacă n‑aş putea vorbi cu inspectorul Gaskill, iar ofiţerul
m‑a lăsat să aştept într‑o încăpere neaerisită, unde am
stat mai bine de o oră, până când a venit cineva să mă ia.
99

Paula Hawkins

Eram transpirată şi tremuram ca o condamnată în drum
spre eşafod. Am fost condusă într‑o altă încăpere, fără fe‑
restre, mai mică şi mai îmbâcsită decât sala de aşteptare.
M‑au lăsat acolo singură încă vreo zece minute, până a
venit Gaskill cu încă o femeie, şi ea în civil. Gaskill m‑a
salutat politicos; nu părea surprins să mă vadă. A pre‑
zentat‑o pe femeia cu care era, doamna detectiv‑sergent
Riley. E mai tânără ca mine, înaltă, slabă, cu părul închis
la culoare, frumoasă, însă cu trăsături ascuţite, ca ale unei
vulpi. Nu mi‑a întors zâmbetul.
Ne‑am aşezat cu toţii, însă nimeni n‑a spus nimic; se
uitau la mine, aşteptând.
— Îmi amintesc de bărbatul acela, am început eu. V‑am
zis că era un bărbat în gară. Îl pot descrie. Riley a ridicat
din spâncene aproape imperceptibil şi s‑a foit în scaun.
Era potrivit de statură, cu părul roşcat, am continuat. Am
alunecat pe scări şi el m‑a prins de braţ.
Gaskill s‑a aplecat înainte, şi‑a pus coatele pe masă şi
şi‑a ridicat mâinile împreunate sub bărbie.
— Era îmbrăcat în... cred că era îmbrăcat într‑o cămaşă
albastră.
Nu era chiar adevărat. Îmi aminteam de bărbatul
cu pricina şi sunt destul de sigură că era roşcat şi cred
că mi‑a zâmbit sau, mă rog, mai mult, mi‑a rânjit, când
eram în tren. Am impresia că a coborât la Witney şi e
posibil să fi stat de vorbă cu mine. E posibil chiar ca eu să
fi alunecat pe scări. Îmi amintesc ceva în sensul ăsta, dar
nu‑mi dau seama dacă amintirea este de sâmbătă sau din
altă zi. Am alunecat de multe ori pe scări. Dar n‑am nicio
idee cu ce era îmbrăcat tipul.
Detectivii nu erau impresionaţi de povestea mea.
Riley a clătinat din cap abia perceptibil. Gaskill şi‑a
100
fiction connection

Fata din tren

desfăcut mâinile şi le‑a deschis dinaintea lui, cu palmele
în sus.
— OK. Asta aţi venit să‑mi spuneţi, doamnă Watson?
m‑a întrebat el.
Nu era niciun fel de furie în vocea lui, ci tonul pă‑
rea mai degrabă încurajator. Mi‑aş fi dorit ca Riley să se
care de‑acolo. Cu el puteam vorbi; în el puteam avea
încredere.
— Nu mai lucrez la Huntingdon Whitely, am mărturisit
eu.
— Oh!
S‑a lăsat în scaun, părând ceva mai interesat.
— Am plecat acum trei luni. Colega mea de aparta‑
ment — bine, de fapt ea e proprietara apartamentului —
nu ştie. Încerc să‑mi găsesc altceva de lucru şi nu am vrut
să‑i spun, ca să nu‑şi facă griji în privinţa chiriei. Am
pus nişte bani deoparte. Pot să‑mi plătesc chiria, dar...
Oricum, ieri v‑am minţit în legătură cu slujba mea şi îmi
cer scuze.
Riley s‑a aplecat spre mine şi mi‑a zâmbit fără pic de
sinceritate.
— Înţeleg. Nu mai lucraţi pentru Huntingdon Whitely.
Nu lucraţi nicăieri, corect? Sunteţi şomeră?
Am făcut semn din cap că da.
— OK. Deci... nu semnaţi condica nicăieri, n‑aveţi ni‑
ciun fel de activitate?
— Nu.
— Şi... colega dumneavoastră de apartament n‑a obser‑
vat că nu vă duceţi la lucru în fiecare zi?
— Mă duc. Adică, nu mă duc la birou, dar mă duc la
Londra, aşa cum făceam şi înainte, la aceeaşi oră, aşa că...
Aşa că n‑are cum să ştie.
101

Paula Hawkins

Riley îi aruncă o privire lui Gaskill; el nu şi‑a luat
ochii de la mine, scrutându‑mă încruntat.
— Ştiu că pare ciudat, chiar ştiu..., am încercat să le
spun, dar n‑am mai putut continua, pentru că suna
ciudat, iar când spui asta cu voce tare, pare o nebunie
totală.
— Mda. Deci, dumneavoastră pretindeţi în fiecare zi
că mergeţi la lucru? m‑a întrebat Riley, încruntată şi ea,
ca şi cum ar fi fost îngrijorată din pricina mea, ca şi cum
credea că sunt complet dereglată.
N‑am mai spus nimic, nici n‑am mai făcut vreun
gest, ci doar am tăcut.
— Pot să vă întreb de ce v‑aţi abandonat serviciul,
doamnă Watson?
Nu avea niciun sens să mai mint. Dacă înainte de
această conversaţie n‑aveau de gând să‑mi verifice cartea
de muncă, acum cu siguranţă o s‑o facă, fir‑ar să fie!
— Am fost concediată, i‑am răspuns.
— Aţi fost dată afară, a spus Riley, cu o undă de satis‑
facţie în voce. Era clar că acesta fusese motivul pe care îl
anticipase. De ce aţi fost dată afară?
Am oftat şi m‑am uitat înspre Gaskill, rugătoare.
— Chiar e important? Contează de ce mi‑am părăsit
locul de muncă?
Gaskill n‑a spus nimic, ci îşi consulta nişte notiţe pe
care Riley i le împinsese în faţă; s‑a mulţumit să clatine
uşor din cap. Riley a schimbat tactica.
— Doamnă Watson, voiam să vă întreb despre sâmbătă
seara.
M‑am uitat spre Gaskill — am mai avut o dată conver‑
saţia asta —, dar el nu se uita la mine.
— Bine, am spus eu.
102
fiction connection

Fata din tren

Îmi tot duceam, îngrijorată, mâna la cap, atin‑
gându‑mi rana dureroasă. Nu reuşeam să mă controlez.
— Spuneţi‑mi de ce v‑aţi dus pe Blenheim Road sâm‑
bătă noaptea? De ce aţi vrut să vorbiţi cu fostul dumnea‑
voastră soţ?
— Nu cred că vă priveşte, le‑am răspuns, însă, imediat,
înainte să aibă timp să zică ceva: Puteţi să‑mi daţi un
pahar cu apă?
Gaskill s‑a ridicat în picioare şi a părăsit încăperea,
ceea ce nu era tocmai rezultatul pe care îl sperasem eu.
Riley n‑a scos un cuvânt; a continuat să se uite la mine,
cu acelaşi zâmbet pe buze. Nu‑i puteam susţine privi‑
rea, aşa că fie mă uitam la masă, fie îmi lăsam ochii să
rătăcească prin încăpere. Ştiam că era o tactică a lor: ea
rămânea mută pentru ca eu să mă simt din ce în ce mai
stânjenită, iar în final să‑mi dau drumul la gură, chiar şi
fără voia mea.
— Aveam nişte chestii de discutat cu el, am zis. Ches‑
tiuni private.
Suna pompos şi ridicol.
Riley a oftat. Mi‑am muşcat buza, hotărâtă să nu mai
scot un cuvânt până nu apare Gaskill. În clipa în care s‑a
întors, punând un pahar cu apă tulbure pe masă, în faţa
mea, Riley a reluat.
— Chestiuni private? m‑a iscodit ea.
— Exact.
Riley a schimbat o privire cu Gaskill, nu ştiam dacă
era de amuzament sau de iritare. Simţeam pe limbă tran‑
spiraţia de pe buza de sus. Am luat o gură de apă; era
stătută. Gaskill răsfoia nişte hârtii aflate în faţa lui, apoi
le‑a împins într‑o parte, ca şi cum nu mai avea nevoie de
ele sau ca şi cum ce era în ele nu prea îl interesa.
103

Paula Hawkins

— Doamnă Watson, dumneavoastră... ăăă... actuala
soţie a fostului dumneavoastră soţ, Anna Watson, a spus
că e îngrijorată din cauza dumneavoastră. Ne‑a spus că
aţi deranjat‑o, că l‑aţi deranjat pe soţul dumneaei, că aţi
venit la ei neinvitată, că la un moment dat...
Gaskill a aruncat o privire pe notiţe, însă Riley l‑a
întrerupt.
— La un moment dat, aţi intrat prin efracţie în casa so‑
ţilor Watson şi le‑aţi luat copilul, copilul lor nou‑născut.
În centrul încăperii se căscase o gaură neagră şi mă
înghiţea.
— Nu‑i adevărat! am strigat eu. Nu l‑am luat... Nu s‑a
întâmplat aşa, e total greşit. N‑am... n‑am luat‑o.
În momentul acela m‑am supărat foarte tare, am în‑
ceput să tremur şi să plâng, le‑am spus că vreau să plec.
Riley şi‑a împins scaunul în spate şi s‑a ridicat în picioare,
a ridicat din umeri către Gaskill şi a ieşit din încăpere.
Gaskill mi‑a întins o cutie cu şerveţele.
— Doamnă Watson, puteţi pleca oricând doriţi. Aţi ve‑
nit aici să vorbiţi cu noi.
Atunci el mi‑a zâmbit, ca şi cum îşi cerea scuze. În
acel moment l‑am plăcut, aş fi vrut să‑i iau mâna şi să i‑o
strâng cu putere, dar n‑am făcut‑o, pentru că ar fi putut
să i se pară un gest ciudat.
— Cred că aveţi mai multe să‑mi povestiţi, mi‑a zis el şi
mi‑a plăcut şi mai mult, pentru că a spus să‑mi povestiţi,
în loc de să ne povestiţi.
— Poate aţi vrea să luaţi o pauză, să vă întindeţi pi‑
cioarele, să vă luaţi ceva de mâncare, a continuat el, ri‑
dicându‑se în picioare şi conducându‑mă spre uşă. Apoi,
când sunteţi pregătită, veniţi înapoi şi‑mi povestiţi tot ce
e de povestit.
104
fiction connection

Fata din tren

Plănuiam să las baltă toată povestea şi să mă duc
acasă. Mergeam spre gară, gata să întorc spatele la tot şi la
toate. Apoi m‑am gândit la călătoria cu trenul, la mersul
înainte şi înapoi pe aceeaşi linie, la casa pe lângă care trec
în fiecare zi — casa lui Megan şi a lui Scott. Dar dacă n‑o
vor găsi niciodată? Aveam să mă întreb toată viaţa — îmi
dau seama că posibilitatea asta e destul de mică, dar chiar
şi aşa — dacă nu cumva intervenţia mea ar fi putut‑o ajuta
într‑un fel sau altul. Dacă Scott va fi acuzat de crimă, doar
pentru că n‑au ştiut niciodată de B? Dacă Megan e, chiar
în momentul acesta, acasă la B, legată în beci, rănită şi
plină de sânge sau îngropată în grădină?
Am făcut cum mi‑a zis Gaskill, am cumpărat un
sendviş cu şuncă şi brânză şi o sticlă de apă de la ma‑
gazinul din colţ şi m‑am îndreptat spre singurul parc
din Witney, care, de fapt, nu e decât o bucată jalnică de
pământ înconjurată de case construite prin anii ’30 şi
ocupată, aproape în întregime, de un loc de joacă asfal‑
tat. M‑am aşezat pe o bancă, la capătul acestui spaţiu,
uitându‑mă la mamele şi la bonele care îşi certau copiii
pe care îi aveau în grijă, pentru că mâncau nisip din
groapa amenajată. Acum câţiva ani, visam la asta. Visam
să vin aici — evident, nu să mănânc sendvişuri cu şuncă
şi brânză între două declaraţii la poliţie; visam să vin
aici cu propriul meu copil. Mă gândeam la ce cărucior aş
cumpăra, la timpul petrecut în Trotters şi la Centrul de
Dezvoltare a Copilului, uitându‑mă, pe rând, la toate hăi‑
nuţele adorabile şi la jucăriile educaţionale. Mă gândeam
la cum aş sta aici, legănându‑mi pe genunchi propriul
odor.
N‑a fost să fie aşa. Niciun doctor n‑a putut să‑mi
explice de ce n‑am putut să rămân însărcinată. Eram
105

Paula Hawkins

destul de tânără, sănătoasă fizic, beam foarte puţin
pe vremea aceea. Sperma soţului meu era activă şi din
belşug. Pur şi simplu, nu s‑a întâmplat. N‑am trecut
prin agonia avorturilor spontane, ci doar că n‑am putut
rămâne însărcinată. Am făcut o singură fertilizare in
vitro, pentru că nu ne‑am permis mai mult de‑atât. A
fost, aşa cum ne‑a avertizat toată lumea, o procedură
neplăcută şi care n‑a dat niciun rezultat. Dar nu m‑a
avertizat nimeni că asta ne va distruge căsnicia. Dar a
făcut‑o. De fapt, m‑a distrus pe mine, iar apoi eu am
distrus căsnicia.
Problema mare a infertilităţii e că nu poţi scăpa de
ea, nu o poţi îndepărta de tine. Nu când deja ai depăşit
pragul de treizeci de ani. Prietenii mei aveau copii, prie‑
tenii prietenilor mei aveau copii, sarcinile şi naşterile, şi
cumetriile, şi primele zile de naştere aveau loc pretutin‑
deni în jurul nostru. Mă mai întrebau, din când în când,
mama, prietenii noştri, colegii de muncă. Când vine şi
rândul meu? La un moment dat, faptul că eram stearpă
a devenit un subiect de discuţie acceptabil la masa de
duminică, nu doar pentru mine şi Tom, ci, în genere,
pentru toată lumea. Ce încercam să realizăm, ce‑ar trebui
să facem, chiar trebuie să bei şi al doilea pahar de vin?
Eram încă tânără, aveam destul timp la dispoziţie, dar
eşecul mă învăluia ca o mantie, mă copleşea, mă trăgea la
fund şi am renunţat să mai sper. Pe atunci, uram senzaţia
că era întotdeauna vina mea, că eu eram cea care ne tră‑
gea în jos. Şi, aşa cum a demonstrat viteza cu care a reuşit
s‑o însămânţeze pe Anna, nu era nimic în neregulă cu
virilitatea lui Tom. Eu am greşit sugerând că vina trebuia
împărţită, că trebuia s‑o purtăm amândoi; doar eu eram
vinovată.
106
fiction connection

Fata din tren

Lara, cea mai bună prietenă a mea, încă din vremea
facultăţii, a făcut doi copii în doi ani: întâi un băiat, apoi
o fată. Nu‑i înghiţeam. Nu voiam să aud nimic despre
ei. După o vreme, Lara a încetat să‑mi mai vorbească. O
fată de la birou mi‑a zis — aşa, într‑o doară, ca şi cum am
fi vorbit despre o apendectomie sau despre o extracţie a
unei măsele de minte — că a făcut un avort de curând,
unul medical, şi că a fost mult mai puţin traumatizant
decât cel chirurgical pe care şi‑l făcuse în timpul facul‑
tăţii. N‑am mai putut vorbi cu ea după aceea, abia dacă
mă mai puteam uita la ea. Lucrurile au început să devină
apăsătoare la birou; oamenii au început să observe.
Tom nu se simţea la fel ca mine. În primul rând,
nu era eşecul lui şi, în orice caz, el nu avea nevoie de un
copil, aşa, ca mine. Voia să fie tată, chiar voia — sunt
sigură că visa cu ochii deschişi la cum ar fi jucat fotbal
în grădină cu fiul lui, la cum şi‑ar fi dus fata pe umeri în
parc. Dar era de părere că viaţa noastră putea fi frumoasă
şi fără copii. Suntem fericiţi, obişnuia să‑mi spună, de ce
nu putem continua aşa, fericiţi? Începuse să se sature de
mine. N‑a înţeles niciodată cum de era posibil să‑ţi fie
dor de ceva ce n‑ai avut niciodată, cum putea să te doară.
Mă simţeam singură în suferinţa mea. Devenisem în‑
singurată, aşa că am început să beau câte puţin, apoi pu‑
ţin mai mult, apoi eram şi mai singură, pentru că nimeni
nu suportă să stea în preajma unui beţiv. Am pierdut şi
am băut, şi am băut şi am pierdut. Îmi plăcea slujba mea,
dar n‑aveam o carieră strălucită şi, chiar dacă aş fi avut,
hai să fim serioşi: femeile încă sunt preţuite doar pentru
două lucruri — pentru felul în care arată şi pentru rolul
lor de mame. Eu nu sunt frumoasă şi nu pot avea copii,
aşa că ce mi‑a mai rămas? Nu sunt bună de nimic.
107

Paula Hawkins

Nu pot să dau vina pe băutură pentru toate câte mi
s‑au întâmplat — nu pot să dau vina pe părinţi sau pe
copilăria mea, pe vreun unchi abuziv sau pe vreo întâm‑
plare tragică. E vina mea. Eram oricum atrasă de un pahar
de băutură — întotdeauna mi‑a plăcut să beau. Dar am
devenit mai tristă, iar tristeţea devine plictisitoare după o
vreme, atât pentru persoana care resimte tristeţea, cât şi
pentru toţi cei din jurul ei. Şi apoi am trecut de la un pa‑
har la nenumărate, şi nimic nu e mai plictisitor de‑atât.
Acum mi‑e mai bine în privinţa copiilor; mi‑e mai
bine de când sunt singură. Nu am cum altfel. Am citit
cărţi şi articole, mi‑am dat seama că trebuie să mă împac
cu ideea. Sunt strategii, există speranţă. Dacă mă puneam
pe picioare şi renunţam la băutură, exista posibilitatea
de a adopta un copil. Încă nu am treizeci şi patru de
ani — viaţa mea nu s‑a terminat. Sunt mai bine decât
acum câţiva ani, când abandonam căruciorul şi ieşeam
din supermarket dacă era plin de mame şi copii; n‑aş
fi putut veni într‑un parc ca ăsta, să stau în apropierea
locului de joacă şi să mă uit la copilaşi dolofani dându‑se
pe tobogan. Erau momente când mă simţeam cel mai
rău, când nevoia era îngrozitoare, când credeam că o
să‑mi pierd minţile.
Poate că mi‑am şi pierdut minţile o vreme. E posibil
ca nici în ziua despre care m‑au întrebat la poliţie să nu
fi fost în toate minţile. Ceva ce‑a spus Tom cândva m‑a
scos din circuit, m‑a făcut să mă prăbuşesc. Mai degrabă,
ceva ce a scris: am citit pe Facebook, în dimineaţa aceea.
Nu fusese un şoc — ştiam că ea o să aibă un copil, mi‑a
zis el şi o văzusem şi pe ea, văzusem jaluzelele roz de la
camera copilului. Aşa că ştiam ce‑o să urmeze. Dar mă
gândisem la copilul acela ca fiind al ei. Până în ziua în
108
fiction connection

Fata din tren

care am văzut fotografia cu el ţinând în braţe o fetiţă
nou‑născută, privind înspre ea, zâmbind; iar dedesubt,
scrisese: Deci despre asta vorbeşte toată lumea! N‑am cunos‑
cut niciodată o iubire mai mare ca aceasta! Cea mai fericită zi
din viaţa mea! M‑am gândit la el scriind aceste cuvinte —
ştia că eu o să le văd, că o să citesc aceste rânduri şi că o să
mă ucidă, şi totuşi asta nu l‑a oprit s‑o facă. Nu i‑a păsat.
Părinţilor nu le pasă de nimic altceva decât de copiii lor.
Ei sunt centrul universului lor; ei sunt ceea ce contează
cu adevărat. Nimeni altcineva nu e important, suferinţa
nimănui, nici bucuria nimănui; nu sunt reale pentru ei.
Eram furioasă. Îmi ieşisem din minţi. Poate că eram
şi pornită pe răzbunare. Poate că m‑am gândit să le arăt
că suferinţa mea era reală. Nu ştiu. A fost o prostie din
partea mea.
M‑am întors la secţia de poliţie după vreo două ore.
Am întrebat dacă pot să vorbesc doar cu Gaskill, dar el a
spus că are nevoie să fie şi Riley prezentă. După asta, mi‑a
plăcut mai puţin de el.
— N‑am intrat prin efracţie în casa lor, le‑am spus.
M‑am dus, e adevărat, am vrut să vorbesc cu Tom. N‑a
răspuns nimeni la uşă...
— Şi cum aţi intrat? m‑a întrebat Riley.
— Uşa era deschisă.
— Uşa de la intrare era deschisă?
Am oftat.
— Nu, normal că nu. Uşa glisantă din spate, cea care
duce în grădină.
— Şi cum aţi ajuns în grădina din spatele casei?
— Am sărit gardul, ştiam pe unde...
— Deci aţi sărit gardul ca să intraţi în casa fostului dum‑
neavoastră soţ?
109

Paula Hawkins

— Da. Noi obişnuiam să... E o cheie de rezervă în spa‑
tele casei. Aveam un loc anume unde o ascundeam, în
cazul în care unul dintre noi îşi uita cheile sau le pierdea
sau ceva asemănător. Dar n‑am intrat prin efracţie —
n‑am făcut aşa ceva. Nu voiam decât să vorbesc cu Tom.
M‑am gândit că poate... soneria nu merge sau aşa mi s‑a
părut.
— Toate astea se întâmplau în miezul zilei, în timpul
săptămânii, corect? De ce v‑aţi gândit că fostul dum‑
neavoastră soţ ar putea fi acasă? Aţi sunat să aflaţi? m‑a
întrebat Riley.
— Dumnezeule! N‑aveţi de gând să mă lăsaţi să termin
ce am de spus? am ţipat, şi ea a clătinat din cap şi mi‑a
zâmbit iar, cu acel zâmbet al ei, ca şi cum mă ştia, ca şi
cum mă putea citi. Am sărit gardul, am reluat, încercând
să‑mi controlez tonul vocii, şi am bătut la uşa de sticlă,
care era întredeschisă. N‑a răspuns nimeni, dar am auzit
un copil plângând. Am intrat şi am văzut‑o pe Anna...
— Pe doamna Watson?
— Da. Pe doamna Watson, pe canapea, dormind. Copi‑
lul era în pătuţ şi plângea — urla, de fapt, roşie la faţă —
şi era clar că plângea de ceva vreme.
Spunând aceste cuvinte, m‑am gândit că poate ar fi
trebuit să le spun că auzisem din stradă copilul plângând
şi de aceea mă dusesem în spate. Aş fi părut mai puţin
nebună.
— Deci fetiţa urla, mama ei era acolo şi nu s‑a trezit?
m‑a întrebat Riley.
— Da.
Coatele lui Riley sunt pe masă, mâinile în faţa gurii,
astfel că nu‑i pot citi bine expresia feţei, dar ştiu că, în
mintea ei, crede că spun numai minciuni.
110
fiction connection

Fata din tren

— Am luat fetiţa în braţe ca s‑o fac să nu mai plângă.
Asta e tot. Am luat‑o în braţe ca s‑o liniştesc.
— Dar asta nu e tot, nu‑i aşa, pentru că Anna s‑a trezit şi
nu eraţi acolo, corect? Eraţi lângă gard, lângă calea ferată.
— Nu s‑a oprit din plâns imediat, am răspuns. O legă‑
nam, dar ea tot mai plângea, aşa că am ieşit afară cu ea.
— Spre calea ferată?
— În grădină.
— Aveaţi de gând să‑i faceţi vreun rău copilului familiei
Watson?
În momentul acela, am sărit ca arsă. Ştiu, melodra‑
matic, dar am vrut să vadă — să‑l fac pe Gaskill să vadă —
cât de scandaloasă era afirmaţia.
— Nu trebuie să stau să ascult aşa ceva! Am venit aici să
vă spun despre bărbatul acela! Am venit aici să vă ajut! Şi
acum... de ce mă acuzaţi, mai exact? De ce mă acuzaţi?
Gaskill a rămas impasibil, neimpresionat. Mi‑a făcut
semn să mă aşez la loc.
— Doamnă Watson, cealaltă... ăăă... doamnă Wat‑
son — Anna — ne‑a povestit despre dumneavoastră în
ancheta dispariţiei lui Megan Hipwell. Ne‑a spus că, în
trecut, v‑aţi comportat bizar, că i‑aţi părut instabilă psi‑
hic. Ne‑a spus despre incidentul cu copilul. Ne‑a spus
că i‑aţi hărţuit pe ea şi pe soţul ei, că aţi continuat să le
daţi telefon. Se uită o clipă la notiţe: De fapt, aproape în
fiecare noapte. Că refuzaţi să acceptaţi faptul că mariajul
dumneavoastră s‑a terminat...
— Nu‑i adevărat! am insistat eu, şi chiar nu era — da,
îl sunasem pe Tom, din când în când, dar nu în fiecare
noapte, asta era o exagerare. Dar începusem să am senza‑
ţia că, până la urmă, Gaskill nu era de partea mea, şi iar
mi s‑a făcut frică.
111

Paula Hawkins

— De ce nu v‑aţi schimbat numele? m‑a întrebat Riley.
— Poftim?
— Încă mai folosiţi numele fostului soţ. De ce? Dacă pe
mine m‑ar părăsi un bărbat pentru o altă femeie, cred că
aş vrea să scap de numele lui. Cu siguranţă, n‑aş vrea să
am acelaşi nume cu înlocuitoarea mea...
— Ei bine, poate că eu nu sunt aşa de meschină.
Ba sunt meschină. Urăsc faptul că o cheamă Anna
Watson.
— Mda. Şi inelul — cel pe care îl purtaţi pe lanţ, la gât.
E cumva verigheta dumneavoastră?
— Nu, am minţit. E... a fost a bunicii mele.
— Serios? OK. Ei bine, trebuie să spun că, după mine,
comportamentul dumneavoastră sugerează faptul că —
aşa cum a lăsat şi doamna Watson să se înţeleagă — nu
sunteţi dornică să vă vedeţi de viaţă în continuare, că
refuzaţi să acceptaţi faptul că fostul dumneavoastră soţ
are o nouă familie.
— Nu văd ce...
— Ce legătură are cu Megan Hipwell? a terminat Riley
fraza în locul meu. Avem mai multe mărturii că dum‑
neavoastră — o femeie dezechilibrată, care a băut peste
măsură — aţi fost văzută pe strada pe care locuieşte
Megan Hipwell în noaptea în care aceasta a dispărut.
Având în vedere că există nişte asemănări fizice între
Megan şi doamna Watson...
— Nu arată deloc la fel! Eram scandalizată de asemenea
sugestie. Jess nu seamănă deloc cu Anna. Megan nu e
deloc ca Anna.
— Sunt amândouă blonde, slabe, mici de statură, cu
pielea foarte albă...
112
fiction connection

Fata din tren

— Aşa că am atacat‑o pe Megan Hipwell gândind că e
Anna? Asta e cea mai mare prostie pe care am auzit‑o,
le‑am spus.
Dar cucuiul din cap a început să zvâcnească, iar tot
ce se întâmplase în noaptea de sâmbătă era, în continu‑
are, un mister.
— Ştiaţi că Anna Watson o cunoaşte pe Megan Hipwell?
m‑a întrebat Gaskill, lăsându‑mă cu gura căscată.
— Eu... poftim? Nu. Nu, nu se cunosc.
Riley a zâmbit o secundă, apoi s‑a potolit.
— Ba da, se cunosc. Megan a fost babysitter la familia
Watson, o vreme... a spus ea, apoi s‑a uitat pe notiţe: în
august şi în septembrie anul trecut.
Nu ştiam ce să spun. Nu‑mi puteam închipui aşa
ceva: Megan, în casa mea, cu ea, cu copilul ei.
— Tăietura de pe buză e de când aţi fost lovită, zilele
trecute? m‑a întrebat Gaskill.
— Da. Mi‑am muşcat‑o în timpul căzăturii, cred.
— Unde s‑a întâmplat accidentul?
— În Londra, pe Theobalds Road. Lângă Holborn.
— Şi ce făceaţi acolo?
— Poftim?
— Ce căutaţi în centrul Londrei?
Am ridicat din umeri.
— V‑am spus deja, am răspuns cu răceală. Colega
mea de apartament nu ştie că mi‑am pierdut servi‑
ciul. Aşa că mă duc în Londra, ca de obicei, şi stau
prin biblioteci, ca să‑mi caut o slujbă, să‑mi actuali‑
zez CV‑ul.
Riley a clătinat din cap, cu neîncredere poate sau cu
mirare. Cum ajunge cineva în halul ăsta?
113

Paula Hawkins

Mi‑am împins scaunul în spate, pregătindu‑mă să
plec. Mă săturasem să fiu dispreţuită, să fiu arătată cu
degetul, de parcă aş fi fost o fraieră, o nebună. Venise
momentul să arunc asul din mânecă.
— Chiar nu înţeleg de ce vorbim despre toate astea, am
spus. Aş fi zis că aveţi chestii mai bune de făcut, cum ar
fi să anchetaţi dispariţia lui Megan Hipwell, de exemplu.
Bănuiesc că aţi vorbit deja cu amantul ei, nu?
Niciunul dintre ei n‑a mai zis nimic, ci doar se hol‑
bau la mine. Nu se aşteptau la una ca asta. Nu ştiau des‑
pre el.
— Poate că nu ştiţi, dar Megan Hipwell avea un amant,
am spus şi m‑am îndreptat spre uşă.
Gaskill m‑a oprit; s‑a mişcat pe nesimţite şi cu mare
agilitate şi, înainte să ajung să pun mâna pe clanţă, stătea
deja în faţa mea, între mine şi uşă.
— Am crezut că n‑o cunoaşteţi pe Megan Hipwell, spuse el.
— N‑o cunosc, i‑am zis, încercând să trec de el.
— Luaţi loc, m‑a îndemnat, blocându‑mi calea.
Le‑am spus ce văzusem din tren, le‑am spus cât de
des o zăream pe Megan stând pe terasă, în lumina apu‑
sului de soare sau bându‑şi cafeaua de dimineaţă. Le‑am
spus că în urmă cu o săptămână o văzusem cu cineva
care, în mod clar, nu era soţul ei, îi văzusem sărutându‑se
pe peluză.
— Când a fost asta? s‑a răstit Gaskill.
Părea enervat pe mine, probabil pentru că ar fi tre‑
buit să le spun toate astea imediat, în loc să‑şi piardă
toată ziua vorbind despre mine.
— Vineri. Vineri dimineaţă.
— Deci cu o zi înainte de dispariţia ei, aţi văzut‑o cu un
alt bărbat? m‑a întrebat Riley, oftând exasperată.
114
fiction connection

Fata din tren

A închis dosarul din faţa ei. Gaskill s‑a lăsat în scaun,
studiindu‑mi expresia feţei. Era clar că Riley credea că am
inventat toate astea; el nu era aşa de sigur.
— Îl puteţi descrie? m‑a întrebat Gaskill.
— Înalt, brunet...
— Arătos? m‑a întrerupt Riley.
Am pufnit iritată.
— Mai înalt ca Scott Hipwell. Ştiu, pentru că i‑am văzut
împreună — pe Jess şi pe... pardon, pe Megan şi pe Scott
Hipwell —, iar bărbatul acesta era diferit. Puţin mai înalt,
mai slab, cu pielea închisă la culoare. Poate asiatic.
— Puteţi distinge ce rasă este, din tren? m‑a întrebat
Riley. Impresionant! Apropo, cine e Jess?
— Poftim?
— Aţi spus Jess, acum câteva clipe.
Am simţit iar cum mi se ridică sângele în obraji. Am
scuturat din cap.
— Ba nu, n‑am spus.
Gaskill s‑a ridicat în picioare şi mi‑a întins o mână.
— Cred că ajunge.
I‑am strâns mâna, am ignorat‑o pe Riley şi am dat
să plec.
— Doamnă Watson, staţi departe de Blenheim Road,
mi‑a spus Gaskill. Nu încercaţi să‑l contactaţi pe fostul
dumneavoastră soţ decât dacă e important şi nu vă apro‑
piaţi, cu niciun preţ, de Anna Watson sau de copilul ei.
În tren, în drum spre casă, am disecat, în fel şi chip,
tot ceea ce a ieşit prost pe ziua de azi. Sunt surprinsă de
faptul că nu mă simt aşa de penibil cum am crezut c‑o să
mă simt. Ba, gândindu‑mă la asta, ştiu şi de ce: azi‑noapte
n‑am băut nimic şi nici acum nu simt nicio nevoie să
beau. Mă interesează, pentru prima dată de nu ştiu când,
115

Paula Hawkins

şi altceva decât propria mea nefericire. Am un scop acum.
Sau, cel puţin, ceva care să‑mi distragă atenţia.

Joi, 18 iulie 2013
Dimineaţa
În dimineaţa asta, înainte de a urca în tren, am cum‑
părat trei ziare: Megan lipseşte de patru zile şi cinci nopţi
şi povestea ei are destulă acoperire în ziare. Daily Mail,
aşa cum era de aşteptat, a reuşit să găsească fotografii cu
Megan în bikini, dar i‑au făcut şi cel mai detaliat portret
din câte am văzut până acum.
Născută Megan Mills în Rochester, în 1983, s‑a mu‑
tat cu părinţii în King‘s Lynn, în Norfolk, pe când avea
zece ani. A fost un copil inteligent, exuberant, o artistă
talentată şi cântăreaţă. O veche prietenă din şcoală le‑a
spus că „râdea cu poftă, era foarte frumoasă şi destul de
sălbatică“. Natura ei rebelă părea să se fi intensificat după
moartea fratelui ei Ben, de care era foarte apropiată. A
fost ucis într‑un accident de motocicletă pe când avea
nouăsprezece ani şi ea cincisprezece. Megan a fugit de
acasă la trei zile după înmormântare. A fost arestată de
două ori — o dată pentru furt şi o dată pentru prostituţie.
Relaţia ei cu părinţii, aşa cum mă informează cei de la
Mail, s‑a deteriorat complet. Mi‑am dat seama că, în cele
din urmă, poate că nu e chiar aşa de diferită de mine. Şi
ea e izolată şi însingurată.
Când avea şaisprezece ani, s‑a mutat cu un iubit care
avea o casă lângă satul Holkham, în nordul ţinutului
116
fiction connection

Fata din tren

Norfolk. Prietena ei din perioada şcolii zicea: „Era un
tip mai în vârstă, muzician sau cam aşa ceva. Îi plăceau
drogurile. După ce s‑au cuplat, nu ne‑am mai văzut cu ea
cine ştie ce“. Numele iubitului nu era menţionat, deci,
cel mai probabil, n‑au dat de el. Poate că nici n‑a existat.
Poate că prietena respectivă a inventat toate astea ca să‑şi
vadă numele în ziare.
Apoi, sar nişte ani: dintr‑odată, Megan are douăzeci
şi patru de ani, trăieşte la Londra, lucrează ca ospătăriţă
într‑un restaurant din nordul capitalei. Acolo îl cunoaşte
pe Scott Hipwell, un consultant IT independent care se
cunoaşte cu managerul restaurantului, şi cei doi se în‑
ţeleg din start de minune. După o perioadă de „curte
intensă“, Megan şi Scott s‑au căsătorit, ea având douăzeci
şi şase şi el treizeci de ani.
Mai erau şi alte mărturii, incluzându‑le pe cele ale
Tarei Epstein, prietena la care Megan se presupunea că a
stat în noaptea în care a dispărut. Femeia spune că Megan
este „o tipă de treabă, lipsită de griji“ şi că părea „foarte
fericită“. „Scott nu i‑ar fi făcut niciun rău“, spunea Tara.
„O iubeşte foarte mult.“ Tot ceea ce spune Tara e un
clişeu. Ce mă interesează cel mai mult e o mărturie a
unuia dintre artiştii care şi‑au expus operele la galeria pe
care o administra Megan, un tip pe nume Rajesh Gujral,
care spune că Megan e „o femeie minunată, deşteaptă,
amuzantă şi frumoasă, o persoană care pune mare preţ
pe viaţa ei personală, şi cu o inimă foarte mare“. Mie
mi se pare că Rajesh e îndrăgostit de ea. O altă mărturie
venea de la un tip pe nume David Clark, „un fost coleg“
de‑al lui Scott, care spune că „Megs şi Scott sunt un cuplu
nemaipomenit. Sunt foarte fericiţi împreună şi se iubesc
foarte mult“.
117

Paula Hawkins

Sunt şi câteva noutăţi despre anchetă, dar declaraţiile
celor de la poliţie nu spun mai nimic: au vorbit cu un
„număr de martori“, „urmăresc mai multe piste“. Sin‑
gurul comentariu interesant venea de la detectivul‑in‑
spector Gaskill care confirmă că doi bărbaţi ajută poliţia
în anchetă. Sunt destul de convinsă că asta înseamnă că
sunt amândoi suspecţi. Unul e Scott. Oare celălalt să fie
B? Oare B să fie Rajesh?
M‑am cufundat atât de tare în lectura articolelor din
ziare, încât nu am băgat de seamă ce se întâmpla în tren,
aşa cum îmi e obiceiul; am senzaţia că nici nu m‑am aşe‑
zat bine pe scaun, când trenul opreşte în locul obişnuit,
la semnalul roşu. În grădina lui Scott sunt oameni — doi
ofiţeri de poliţie în uniformă, postaţi chiar la uşa din
spate. Îmi vâjâie capul. Au găsit ceva? Au dat de ea? Au
găsit un cadavru îngropat în grădină sau sub duşumea?
Mintea mi se duce, fără să vreau, spre grămăjoara de
hai­ne aruncate lângă calea ferată, ceea ce e o prostie, pen‑
tru că le‑am văzut acolo înainte să dispară Megan. Şi, în
orice caz, dacă cineva i‑a făcut vreun rău, atunci n‑a fost
Scott, nu se poate să fi fost el. E îndrăgostit nebuneşte de
ea, toată lumea o spune. Astăzi, lumina e proastă, vremea
s‑a schimbat, cerul e de plumb, ameninţător. Nu reuşesc
să văd în casă, nu‑mi dau seama ce se întâmplă. Sunt de‑a
dreptul disperată. Nu suport să fiu lăsată pe dinafară — e
bine sau e rău, acum sunt parte din povestea asta. Trebuie
să ştiu ce se întâmplă.
Măcar am un plan. Mai întâi, trebuie să aflu dacă
există vreo modalitate prin care să‑mi amintesc ce s‑a
întâmplat sâmbătă noaptea. Când ajung la bibliotecă, o
să fac nişte cercetări şi o să aflu dacă hipnoterapia m‑ar
putea ajuta să‑mi aduc aminte; dacă e, în fapt, posibil să
118
fiction connection

Fata din tren

recuperez timpul pierdut. Apoi — şi bănuiesc că e im‑
portant, pentru că nu cred că poliţiştii m‑au crezut când
le‑am spus despre amantul lui Megan — trebuie să iau le‑
gătura cu Scott Hipwell. Trebuie să‑i spun. Merită să ştie.
Seara
Trenul este plin de oameni uzi până la piele, aburii
ieşindu‑le din haine şi condensându‑se pe ferestre. At‑
mosfera îmbâcsită de duhoarea trupurilor, parfumurilor
şi săpunurilor de rufe e opresivă, deasupra capetelor
plecate şi ude. Norii ameninţători de azi‑dimineaţă s‑au
menţinut toată ziua, devenind din ce în ce mai grei
şi mai negri, până când au izbucnit, în seara asta, ca
un muson, exact la orele la care oamenii ieşeau de la
birou şi traficul era în toi, cu drumuri blocate şi guri
de metrou ticsite de indivizi care îşi închideau sau îşi
deschideau umbrelele.
Eu nu am umbrelă şi sunt udă până la piele; e ca şi
cum cineva ar fi aruncat o găleată de apă peste mine.
Pantalonii de bumbac mi s‑au lipit de coapse şi cămaşa
albastră, într‑o nuanţă deschisă, a devenit jenant de
transparentă. Am alergat tot drumul de la bibliotecă până
la gura de metrou, cu geanta strânsă la piept ca să acopăr
ce se putea acoperi. Dintr‑un motiv oarecare, m‑a amuzat
situaţia — e un pic ridicol să te prindă ploaia — şi râdeam
atât de tare în momentul în care am ajuns în capul stră‑
zii Gray‘s Inn, că abia mai puteam respira. Nu‑mi aduc
aminte când am râs aşa ultima oară.
Acum nu mai râd. De îndată ce am găsit un loc, am
verificat pe telefon ultimele ştiri despre dispariţia lui
Megan... şi sunt ştirile de care mă temeam. „Un bărbat
119

Paula Hawkins

în vârstă de treizeci şi cinci de ani este reţinut de poliţia
din Witney în legătură cu dispariţia lui Megan Hipwell,
care lipseşte de‑acasă de sâmbătă seara.“ E vorba des‑
pre Scott, sunt convinsă. Nu pot decât să sper că a citit
e‑mailul meu înainte să fie luat de poliţie, pentru că
un interogatoriu oficial, înregistrat, este o chestiune
serioasă — înseamnă că poliţiştii cred că el a făcut‑o. Cu
toate că, în mod evident, trebuie să dovedească. Poate
că nu s‑a întâmplat aşa. E posibil ca Megan să nu fi păţit
nimic. Din când în când, îmi vine în minte ideea că ea
e bine mersi şi că stă într‑un balcon de hotel, cu vedere
spre mare, cu picioarele pe balustradă, cu o băutură rece
la îndemână.
Gândul la ea, acolo, mă extaziază şi mă dezamăgeşte
deopotrivă şi apoi mi‑e silă de mine şi de dezamăgirea
mea. Nu‑i doresc să i se întâmple niciun rău, indiferent
cât de nervoasă am fost că l‑a înşelat pe Scott, că mi‑a
spulberat toate iluziile despre cuplul perfect. Nu, e pen‑
tru că am sentimentul că sunt parte din acest mister,
că sunt legată de ei. Nu mai sunt doar fata din tren,
mergând încolo şi încoace, fără ţintă. Vreau ca Megan
să se întoarcă teafără şi în siguranţă. Vreau asta. Doar că
nu chiar acum.
I‑am trimis un e‑mail lui Scott azi‑dimineaţă. Adresa
lui a fost uşor de descoperit — l‑am căutat pe Google
şi am găsit www.shipwellconsulting.co.uk, site‑ul unde
îşi fac reclamă „o serie de firme de consultanţă, stocare
de date în cloud şi alte servicii web pentru companii şi
organizaţii nonprofit“. Ştiam că el e, pentru că adresa
companiei e aceeaşi cu adresa lui de acasă.
I‑am trimis un e‑mail scurt la adresa afişată pe pagina
de contacte a site‑ului:
120
fiction connection

Fata din tren

Dragă Scott,
Numele meu este Rachel Watson. Nu mă
cunoşti. Dar aş vrea să‑ţi spun câteva lucruri despre
soţia ta. Nu am informaţii cu privire la locul în care
se află acum, nu ştiu ce s‑a întâmplat cu ea. Cred
totuşi că am nişte informaţii care ar putea să te
ajute.
E posibil să nu vrei să vorbeşti cu mine şi te
înţeleg, dar dacă totuşi vrei, trimite‑mi un e‑mail la
această adresă.
Cu stimă,
Rachel

Nu ştiu dacă m‑ar fi contactat — mă îndoiesc că eu
aş face‑o dacă aş fi în locul lui. Ca şi cei de la poliţie,
probabil că ar fi crezut că nu sunt în toate minţile, că
sunt o ciudată care a citit despre caz în ziare. Acum
n‑o să aflu niciodată — dacă a fost arestat, nu va avea
niciodată şansa să‑mi vadă mesajul. Dacă a fost arestat,
singurii care îmi vor citi mesajul vor fi cei de la poliţie
şi asta, pentru mine, n‑o să fie în regulă. Dar trebuia să
încerc.
Şi acum sunt disperată, simt că toată lumea e împo‑
triva mea. Nu reuşesc să văd prin mulţimea de oameni
din vagon ce se întâmplă dincolo de calea ferată, şi chiar
dacă aş vedea, cu ploaia care încă mai toarnă, oricum n‑aş
răzbi cu privirea dincolo de gardul proprietăţii. Mă întreb
dacă nu cumva ploaia şterge dovezile criminalistice, dacă
nu cumva, exact în momentul acesta, indicii vitale dispar
pentru totdeauna: urmele de sânge, amprentele de tălpi,
ADN‑ul de pe chiştoacele de ţigări. Vreau atât de mult să
beau ceva, încât aproape că simt în gură gustul de vin.
121

Paula Hawkins

Îmi imaginez cu exactitate cum m‑aş simţi în momentul
în care alcoolul ar ajunge în sânge şi aş ameţi.
Vreau să beau şi nu vreau să beau, pentru că, dacă
nu beau nici azi, se vor face trei zile de când n‑am pus
alcool în gură, şi nu‑mi aduc aminte ultima dată când
au trecut trei zile la rând fără pic de băutură. Mai simt pe
limbă şi un alt gust, cel al unei vechi încăpăţânări. Era o
vreme când aveam voinţă, când puteam alerga kilometri
întregi înainte de micul dejun şi rezistam săptămâni
întregi cu doar 1 300 de calorii pe zi. Era unul dintre
lucrurile pe care Tom spunea că le îndrăgea la mine:
încăpăţânarea mea, forţa mea. Îmi aduc aminte una
dintre certurile noastre, chiar spre sfârşit, când lucrurile
erau atât de rele, încât nu se putea mai rău de‑atât; şi‑a
pierdut răbdarea cu mine.
— Ce s‑a întâmplat cu tine, Rachel? m‑a întrebat. Când
ai devenit atât de slabă?
Nu ştiu. Nu ştiu unde mi s‑a dus toată voinţa, nu‑mi
aduc aminte când am pierdut‑o. Cred că, în timp, trăind
din această forţă a mea, s‑a erodat, puţin câte puţin.
Trenul opreşte brusc, frânele scrâşnesc ameninţător,
la semnalul din Witney, în partea dinspre Londra. Vago‑
nul se umple de vocile călătorilor care merg în picioare
şi care îşi cer, în şoaptă, scuze pentru că s‑au lovit de
ceilalţi, s‑au călcat pe picioare. Îmi ridic privirea şi dau
cu ochii peste tipul de sâmbătă seara — cel roşcat, care
m‑a ajutat să mă ridic. El se holbează la mine, ochii lui
albaştri, intenşi, pironindu‑se într‑ai mei, şi mă sperii
atât de rău, că scap telefonul din mână. Îl recuperez de
pe podea şi ridic iar ochii, de data asta, ferindu‑mă să‑l
privesc direct în ochi. Privesc aiurea în jur, şterg fereastra
aburită cu mâneca de la haină şi mă uit afară, apoi, în
122
fiction connection

Fata din tren

cele din urmă, îl caut iar cu privirea, iar el îmi zâmbeşte
cu capul uşor într‑o parte.
Îmi simt obrajii în flăcări. Nu ştiu cum să reacţio‑
nez la zâmbetul lui, pentru că nu ştiu ce înseamnă. Oare
înseamnă: „Ah, salut, îmi aduc aminte de tine din noaptea
aceea“ sau poate că e „ah, asta nu e gagica aia beată moartă,
care a căzut pe scări şi m‑a făcut albie de porci în noaptea
cu pricina“, sau poate cu totul altceva? Nu ştiu, dar, gân‑
dindu‑mă acum la asta, cred că am şi muzica de film care
să meargă perfect cu imaginea mea, împiedicându‑mă pe
scări, şi el spunând: „Eşti bine, scumpete?“. Întorc capul
şi mă uit iar pe fereastră. Îi simt ochii aţintiţi asupra mea;
vreau doar să mă ascund, să intru în pământ. Trenul ne
zdruncină şi, în câteva clipe, intrăm în gară la Witney, iar
oamenii încep să dea din coate, foindu‑se să‑şi găsească
locul, împăturind ziare, punându‑şi la loc Kindle‑urile
şi iPad‑urile, pregătindu‑se să coboare. Mă uit iar şi sunt
cuprinsă de un sentiment imens de uşurare — tipul roşcat
s‑a întors cu spatele la mine, coboară din tren.
Atunci îmi dau seama brusc că sunt o cretină. Ar tre‑
bui să mă ridic şi să‑l urmăresc, să vorbesc cu el. Ar putea
să‑mi spună ce s‑a întâmplat sau ce nu s‑a întâmplat; ar
putea să mă ajute să umplu câteva goluri din memoria
mea. Mă ridic în picioare. Ezit — ştiu că e deja prea târziu,
uşile stau să se închidă, eu sunt în mijlocul vagonului şi
nu am cum să mă strecor prin mulţime ca să ajung la
timp. Uşile ţiuie şi se închid. Încă în picioare, mă întorc
şi mă uit pe fereastră în timp ce trenul iese din gară. El,
bărbatul de sâmbătă seara, stă pe marginea peronului, în
ploaie, şi mă priveşte cum trec.
Cu cât mă apropii de casă, cu atât sunt mai enervată
pe mine. Sunt tentată să schimb trenul la Northcote, să
123

Paula Hawkins

mă întorc la Witney şi să‑l caut. O idee ridicolă, evident,
şi stupid de riscantă, de vreme ce n‑a trecut nicio zi de
când Gaskill m‑a avertizat să stau cât mai departe de
zonă. Dar încep să‑mi pierd speranţa că o să aflu vreodată
ce s‑a întâmplat sâmbătă. Câteva ore de (trebuie să recu‑
nosc, destul de epuizantă) căutare pe internet în această
după‑amiază mi‑au confirmat ceea ce bănuiam de la bun
început: hipnoza nu e, în general, bună în recuperarea
orelor în care ţi‑ai pierdut cunoştinţa şi nu ştii nimic de
tine pentru că, aşa cum sugerau şi lecturile mele prece‑
dente, oamenii nu produc amintiri în timpul unor astfel
de episoade. Nu ai ce să‑ţi aminteşti. Este şi va rămâne
pentru totdeauna o gaură neagră în viaţa mea.

124
fiction connection

Megan

Joi, 7 martie 2013
După‑amiaza
CAMERA ESTE ÎNTUNECATĂ, aerul este îmbâcsit,
dulceag, încărcat de mirosul trupurilor noastre. Suntem
iar la Swan, în camera de sub cornişă. Totuşi, e altfel,
pentru că el e încă aici, privindu‑mă.
— Unde ai vrea să mergi? mă întreabă.
— La o casă pe plajă, în Costa de la Luz, îi răspund.
Îmi zâmbeşte.
— Ce vom face?
Eu râd.
— Adică în afară de asta?
Degetele lui se plimbă încet pe abdomenul meu.
— În afară de asta.
— Vom deschide o cafenea, vom expune opere de artă,
vom învăţa să facem surf.
Mă sărută pe şold.
— Ce zici de Thailanda?
Strâmb din nas.
125

Paula Hawkins

— Prea mulţi puşti în căutare de experienţe noi. Sicilia,
propun eu. Insulele Egadi. Vom deschide un bar, vom
merge la pescuit...
El râde iar şi apoi, îmbrăţişându‑mă, mă sărută.
— Irezistibil, îmi şopteşte. Tu eşti irezistibilă.
Vreau să râd, vreau să spun în gura mare: Vezi? Am
câştigat! Ţi‑am spus că nu va fi ultima dată, că niciodată
nu va fi ultima dată. Îmi muşc buzele şi închid ochii. Am
avut dreptate, ştiam că am avut dreptate, dar nu‑mi va
folosi la nimic s‑o spun cu voce tare. Îmi savurez victoria
în linişte; îmi face la fel de multă plăcere ca şi atingerile
lui.
După aceea, îmi vorbeşte într‑un fel în care n‑a mai
făcut‑o până acum. De obicei, eu sunt cea care vorbeşte,
dar de data asta, el e cel care se deschide. Vorbeşte despre
cum e să te simţi gol pe dinăuntru, despre familia pe
care a lăsat‑o în urmă, despre femeia de dinaintea mea
şi despre cea de dinaintea ei şi despre cea care l‑a distrus
şi l‑a lăsat gol pe dinăuntru. Nu cred în suflete‑pereche,
dar există între noi o înţelegere pe care, pur şi simplu,
n‑am mai simţit‑o până la el sau, cel puţin, n‑am mai
simţit‑o de multă vreme. Vine din experienţa comună,
împărtăşită, din a şti ce înseamnă să fii distrus.
A fi gol pe dinăuntru: asta înţeleg. Încep să cred că
nu poţi face cu adevărat nimic ca să schimbi starea asta.
Eu cu asta am rămas după orele de terapie: golurile din
viaţa ta sunt permanente. Trebuie să creşti în jurul lor, ca
rădăcinile unui copac în jurul asfaltului; te mulezi după
goluri, creşti printre ele. Ştiu toate lucrurile astea, dar nu
le spun cu voce tare, nu acum.
— Unde mergem? îl întreb, dar el nu‑mi răspunde şi eu
adorm, iar când mă trezesc, el nu mai e.
126
fiction connection

Fata din tren

Vineri, 8 martie 2013
Dimineaţa
Scott îmi aduce cafeaua pe terasă.
— Ai dormit azi‑noapte, spune el, aplecându‑se să mă
sărute pe frunte.
Stă în spatele meu, cu mâinile calde şi puternice pe
umerii mei. Îmi las capul pe pieptul lui, închid ochii şi
ascult cum trece trenul, huruind pe şine, până când se
opreşte chiar în dreptul casei noastre. Când ne‑am mutat
aici, Scott le făcea cu mâna pasagerilor, chestie care mă
făcea să râd. Apăsarea lui pe umerii mei e ceva mai puter‑
nică acum; se apleacă şi mă sărută pe gât.
— Ai dormit, îmi spune din nou. Înseamnă că te simţi
mai bine.
— Da, mă simt mai bine, îi răspund.
— Atunci, crezi că a funcţionat? mă întreabă el. Terapia.
— Adică, dacă sunt vindecată?
— Nu vindecată, zice el, şi simt din vocea lui că l‑am
rănit. N‑am vrut să spun că...
— Ştiu. Îmi pun mâna peste a lui şi îl strâng uşor. Am
glumit doar. Cred că e un proces pe termen lung. Nu e
simplu, ştii? Nu ştiu dacă va veni vreodată un moment
în care să spun că a funcţionat sau nu. Că sunt mai bine.
Tăcem amândoi şi el mă strânge şi mai tare.
— Deci vrei să continui? mă întreabă, şi eu îi spun că
da.
A fost o vreme când am crezut că el înseamnă totul,
că este suficient. Dar nu mai vreau. L‑am iubit cu toată
fiinţa mea. Încă îl iubesc. Dar nu mai vreau asta. Singurul
moment în care mă simt întreagă e în acele după‑amiezi
127

Paula Hawkins

febrile, tainice, precum cea de ieri, când revin la viaţă în
toată acea căldură şi acel semiîntuneric. Cine îmi poate
garanta că, odată ce voi fugi, nu îmi voi da seama că nici
asta nu mai e destul? Cine îmi poate spune că nu voi
ajunge să simt exact ceea ce simt acum — că nu sunt în
siguranţă, ci că sunt sufocată, prizonieră? Poate că iar o
să vreau să fug şi apoi iar şi, în cele din urmă, voi sfârşi
înapoi pe acele şine vechi de cale ferată, pentru că nu mă
voi mai putea duce nicăieri în altă parte. Poate. Poate că
nu. Trebuie să‑ţi asumi riscul, nu?
Mă duc jos să‑mi iau la revedere, pentru că el pleacă
la muncă. Mă cuprinde de mijloc şi mă sărută pe creştet.
— Te iubesc, Megs, îmi şopteşte şi mă simt groaznic, ca
şi cum aş fi cea mai odioasă femeie din lume.
Abia aştept să închidă uşa, pentru că ştiu că voi în‑
cepe să plâng.

128
fiction connection

Rachel

Vineri, 19 iulie 2013
Dimineaţa
Trenul de 8.04 e aproape pustiu. Ferestrele sunt
deschise şi aerul, după furtuna de ieri, e răcoros. Megan
lipseşte deja de aproximativ 133 de ore, iar eu mă simt
mai bine decât m‑am simţit de luni de zile încoace. Când
m‑am uitat la mine azi‑dimineaţă, am văzut ce diferenţă:
pielea îmi era mai curată, ochii mai strălucitori. Mă simt
mai uşoară. Sunt convinsă că nu am slăbit nici măcar o
sută de grame, dar nu mă mai simt împovărată. Parcă
sunt eu însămi din nou — eu, cea care eram de obicei.
N‑am primit niciun cuvânt de la Scott. Am căutat
peste tot pe internet, dar n‑am găsit niciun fel de ştire
despre o posibilă arestare, aşa că îmi imaginez că a igno‑
rat, pur şi simplu, e‑mailul meu. Sunt dezamăgită, dar
bănuiesc că era de aşteptat. Gaskill a sunat azi‑dimineaţă,
tocmai când dădeam să ies din casă. M‑a întrebat dacă
n‑am cumva timp să vin azi pe la secţie. Pe moment,
m‑am speriat de moarte, dar apoi l‑am auzit spunând,
129

Paula Hawkins

pe tonul acela moale al lui, că nu voia decât să mă uit
pe câteva fotografii. L‑am întrebat dacă nu cumva l‑au
arestat pe Scott Hipwell.
— N‑a fost arestat nimeni, doamnă Watson, a spus el.
— Dar bărbatul acela, cel pe care l‑aţi reţinut...?
— Nu pot să vă dau niciun fel de informaţii în acest sens.
Maniera lui de a vorbi era atât de calmă, atât de re‑
confortantă, încât iar m‑a făcut să‑l simpatizez.
Mi‑am petrecut seara de ieri pe canapea, în pantaloni
de trening şi un tricou, întocmind liste cu ce am de făcut,
posibile strategii. De exemplu, aş putea să stau prin gară, la
Witney, la ora de vârf, să aştept până îl văd pe tipul roşcat
de sâmbătă noaptea. L‑aş invita să bem ceva, să văd unde
duce chestia asta, dacă a văzut ceva, dacă ştie ceva despre
seara aceea. Însă aş risca să dau peste Anna sau Tom, ei
m‑ar raporta la poliţie, iar eu aş avea (şi mai multe) pro‑
bleme cu ei. Celălalt risc pentru mine ar fi că m‑ar putea
face vulnerabilă. Încă mai am în minte urmele unei alterca‑
ţii — s‑ar putea să am dovezi fizice în acest sens, pe cap şi la
gură. Dacă el e cel care m‑a lovit? Faptul că mi‑a zâmbit şi
mi‑a făcut cu mâna nu înseamnă nimic; ar putea, la fel de
bine, să fie un psihopat. Dar nu‑l văd în atare postură. Nu
pot să explic de ce, dar mi se pare un tip de treabă.
L‑aş putea contacta iar pe Scott. Dar trebuie să‑i dau
un motiv pentru care să vorbească cu mine şi mă tem că,
orice i‑aş spune, mă va face să par o femeie nebună. Ar
putea crede, chiar, că am avut ceva de‑a face cu dispariţia
lui Megan, m‑ar putea pârî la poliţie. Aş ajunge să am
probleme mari.
Aş putea încerca hipnoza. Sunt destul de convinsă că
nu m‑ar ajuta să‑mi aduc aminte nimic, dar, chiar şi aşa,
sunt curioasă. Doar n‑are ce să strice, nu‑i aşa?
130
fiction connection

Fata din tren

Încă mai stăteam pe canapea, luându‑mi notiţe şi tre‑
când în revistă buletinele de ştiri pe care le scosesem la im‑
primantă, când Cathy a ajuns acasă. Fusese să ia masa în
oraş cu Damien. Era evident mulţumită să vadă că a ajuns
acasă şi m‑a găsit trează, dar era şi oarecum stresată că nu
mai vorbiserăm de când venise poliţia marţi. I‑am spus
că n‑am pus gura pe băutură de trei zile şi m‑a îmbrăţişat.
— Mă bucur aşa de mult că începi să‑ţi revii! a ciripit
ea veselă, ca şi cum avea habar ce înseamnă să‑mi revin.
— Chestia cu poliţia, i‑am zis eu, a fost doar o neînţele‑
gere. Nu e nicio problemă cu mine şi cu Tom, şi nu ştiu
nimic despre fata care a dispărut. Nu trebuie să‑ţi faci griji
în privinţa asta.
Cathy m‑a mai îmbrăţişat o dată şi ne‑a făcut amân‑
durora câte o cană de ceai. M‑am gândit să profit de bu‑
năvoinţa pe care mi‑o arăta şi să‑i spun care era situaţia
cu slujba mea, dar n‑am vrut să‑i stric seara.
Azi‑dimineaţă încă era în toane bune. M‑a îmbrăţişat
din nou când mă pregăteam să ies din casă.
— Mă bucur grozav pentru tine, Rach, mi‑a spus. Că te
pui pe picioare. Eram aşa de îngrijorată!
Apoi mi‑a spus că se ducea să‑şi petreacă weekendul
la Damien, şi primul lucru la care m‑am gândit a fost că
în seara asta mă voi duce acasă şi voi bea un pahar fără
să mă judece cineva.
Seara
Gustul înţepător şi amar al chininei, asta îmi place
cel mai mult la un gin tonic. Apa tonică ar trebui să fie
Schweppes şi ar trebui să fie dintr‑o sticlă de sticlă, nu
dintr‑una de plastic. Chestiile astea care vin amestecate
131

Paula Hawkins

de‑a gata nu sunt deloc bune, dar când nevoia te în‑
cearcă, merg şi astea. Ştiu că n‑ar trebui să beau, dar toată
ziua am visat la clipa asta. Totuşi, nu e vorba doar de per‑
spectiva singurătăţii, ci e exaltarea, adrenalina care mă
împinge. Sunt euforică, mă mănâncă pielea de nerăbdare.
Am avut o zi bună.
Azi‑dimineaţă, am petrecut o oră singură cu inspectorul
Gaskill. Am fost condusă la el imediat ce am ajuns în secţie.
De data asta, am stat în biroul lui, nu în camera de interoga‑
torii. Mi‑a oferit cafea, şi când am acceptat, am fost surprinsă
să‑mi dau seama că se ridică şi se duce s‑o pregătească el
însuşi. Avea un fierbător şi nişte Nescafé pe frigiderul din
colţul biroului. Şi‑a cerut scuze că nu avea zahăr.
Îmi plăcea compania lui. Îmi plăcea să‑i privesc mâi‑
nile mişcându‑se — nu este foarte expresiv, dar mişcă des
lucrurile de colo‑colo. N‑am observat asta înainte, pentru
că în camera de interogatoriu nu prea erau lucruri care să
poată fi mutate din loc. Acum, în biroul lui, a schimbat
poziţia cănii de cafea, a capsatorului, a unui borcan cu
pixuri, a aranjat hârtiile în teancuri mai ordonate. Are
mâini mari şi degete lungi, cu unghii îngrijite. Nu poartă
niciun fel de inel.
În dimineaţa asta, m‑am simţit altfel. N‑am mai sim‑
ţit că aş fi suspectată de ceva, că încearcă să mă prindă
cu ceva. M‑am simţit folositoare. M‑am simţit astfel când
mi‑a pus în faţă unul dintre dosarele lui, arătându‑mi o
serie de fotografii. Scott Hipwell, trei bărbaţi pe care nu
i‑am văzut niciodată până atunci şi apoi B.
La început, nu eram tocmai sigură. M‑am holbat
la fotografia aceea, încercând să‑mi readuc în memorie
bărbatul pe care îl văzusem în ziua respectivă, cu capul
aplecat, îmbrăţişând‑o.
132
fiction connection

Fata din tren

— El e, am spus. Cred că el e.
— Nu sunteţi sigură?
— Aşa cred, că el e.
Mi‑a luat fotografia din faţă şi s‑a uitat şi el foarte
atent, pentru câteva clipe.
— Ne‑aţi spus că i‑aţi văzut sărutându‑se, nu‑i aşa? Vi‑
nerea trecută? Acum o săptămână?
— Da, aşa e. Vineri-dimineaţă. Erau afară, în grădină.
— Şi nu se poate să fi interpretat greşit ce‑aţi văzut?
Să zicem că poate a fost o îmbrăţişare sau... un sărut
platonic?
— Nu, n‑a fost aşa. A fost un sărut adevărat. A fost...
romantic.
Am văzut, în momentul acela, că buzele încep să‑i
tremure, ca şi cum ar fi vrut să zâmbească.
— Cine e tipul? l‑am întrebat pe Gaskill. E cumva... cre‑
deţi că e cu el? Gaskill nu mi‑a răspuns, ci doar a clătinat
uşor din cap. A fost... V‑am fost de ajutor? Am ajutat cu
ceva sau nu?
— Da, doamnă Watson. Ne‑aţi fost de mare ajutor. Mul‑
ţumim că aţi venit.
Ne‑am strâns mâinile şi, pentru o secundă, şi‑a pus
cu blândeţe mâna stângă pe umărul meu drept, şi am
vrut să mă întorc şi să i‑o sărut. A trecut multă vreme de
când m‑a atins cineva cu tandreţe. Bine, cineva în afară
de Cathy.
Gaskill m‑a condus la uşă şi apoi în zona principală
a birourilor. Acolo erau vreo zece, doisprezece poliţişti.
Unu sau doi mi‑au aruncat câte o privire piezişă, o privire
fie plină de interes, fie de dispreţ, nu‑mi dădeam seama
exact. Am străbătut birourile şi am ieşit pe coridor, unde
l‑am văzut venind spre mine, cu Riley lângă el, pe Scott
133

Paula Hawkins

Hipwell. Tocmai intra în clădire. Mergea cu capul plecat,
dar am ştiut imediat că el e. A ridicat privirea şi i‑a făcut
un gest din cap lui Gaskill, în semn de salut, apoi s‑a uitat
spre mine. Ochii ni s‑au întâlnit pentru o secundă şi aş fi
putut să jur că m‑a recunoscut. M‑am gândit la dimineaţa
aceea în care l‑am văzut pe terasă, când s‑a uitat înspre
calea ferată, când l‑am simţit cum mă priveşte. Am trecut
unul pe lângă celălalt pe coridor. Eram atât de aproape
unul de celălalt, încât l‑aş fi putut atinge — văzut în
carne şi oase, era frumos, însă epuizat şi încordat ca un
arc, cu o energie întunecată iradiind parcă din el. Când
am ajuns în holul principal, m‑am întors spre el, sigură
că‑l voi vedea uitându‑se la mine; dar când m‑am întors,
n‑am văzut‑o decât pe Riley uitându‑se la mine.
Am luat trenul înapoi spre Londra şi m‑am dus la
bibliotecă. Am citit toate articolele pe care le‑am găsit
despre caz, dar n‑am aflat nimic nou. Am căutat un
hipnote­rapeut în Ashbury, dar n‑am mers mai departe —
e scump şi nu mi‑e clar dacă m‑ar ajuta să‑mi recapăt
memoria. Dar, citind poveştile celor care susţin că şi‑au
recăpătat amintirile prin hipnoterapie, mi‑am dat seama
că mi‑era frică mai mult de succes decât de eşec. Mi‑e
frică nu doar de ce‑aş putea afla despre seara de sâm‑
bătă, ci de mult mai mult de‑atât. Nu sunt convinsă că
aş putea suporta să retrăiesc acele nebunii, acele lucruri
îngrozitoare pe care le‑am făcut, nu cred că aş fi în stare
să aud iar cuvintele pe care le‑am spus la nervi, să‑mi
amintesc expresia de pe chipul lui Tom în momentul în
care le rosteam. Mi‑e prea teamă să mă aventurez în acel
întuneric.
M‑am gândit să‑i trimit lui Scott încă un e‑mail, dar
chiar nu mai e nevoie. Întâlnirea de azi‑dimineaţă, de
134
fiction connection

Fata din tren

la secţie, cu inspectorul Gaskill, mi‑a dovedit că poliţia
chiar mă ia în serios. Nu mai am niciun alt rol de ju‑
cat, trebuie să accept lucrul ăsta acum. Măcar pot să mă
gândesc că am ajutat cu ceva, pentru că nu cred că e o
coincidenţă faptul că Megan a dispărut în aceeaşi zi în
care am văzut‑o cu bărbatul acela.
Cu un clipocit vesel, fââss, am deschis şi a doua cutie
de G&T şi mi‑am dat seama, entuziasmată, că nu m‑am
gândit la Tom toată ziua. Până acum, cel puţin. M‑am
gândit la Scott, apoi la Gaskill, la B, la bărbatul din tren.
Tom a fost împins pe locul cinci. Iau câte o gură din
băutură şi simt că, în sfârşit, am ceva de sărbătorit. Ştiu că
mă voi face bine, că voi fi fericită. Nu va mai dura mult.

Sâmbătă, 20 iulie 2013
Dimineaţa
Nu mă învăţ minte niciodată. Mă trezesc cu o sen‑
zaţie zdrobitoare că totul e greşit, cu un sentiment de
ruşine şi îmi dau seama de îndată că am făcut o prostie.
Îmi urmez iar ritualul cretin, dureros de familiar de a
încerca să‑mi aduc aminte mai exact ce am făcut. Am
trimis un e‑mail. Asta era.
La un moment dat, azi‑noapte, Tom a fost promo‑
vat din nou pe locul întâi de pe lista bărbaţilor la care
mă gândesc, şi i‑am trimis un e‑mail. Laptopul meu e pe
podea, lângă pat; stă acolo, o prezenţă ghemuită şi acu‑
zatoare. Când mă ridic să mă duc la baie, păşesc peste el.
Beau apă direct de la robinet şi mă uit fugitiv în oglindă.
135

Paula Hawkins

Nu arăt prea bine. Totuşi, trei zile fără băutură — nu
e rău deloc, iar de azi mă las iar. Stau la duş o veşnicie,
reducând treptat temperatura apei, făcând‑o din ce în ce
mai rece, până când e rece de‑a binelea. Nu poţi să intri
direct sub un duş rece, şocul e prea mare, prea brutal, dar
poţi s‑o faci treptat, aproape că nici nu‑ţi dai seama; e ca
şi cum ai fierbe o broască, numai că invers. Apa răcoroasă
îmi face bine; îmi anesteziază durerea pe care mi‑o dau
cucuiul şi tăietura de deasupra ochiului.
Duc laptopul jos şi îmi fac o cană de ceai. Mai există
o şansă, una infimă, că am scris e‑mailul pentru Tom,
dar că nu l‑am trimis. Trag adânc aer în piept şi deschid
contul de Gmail. Mă bucur să văd că nu am niciun mesaj
nou. Dar când dau clic pe folderul cu mesaje trimise,
iată‑l: i‑am trimis e‑mailul, doar că el n‑a răspuns. Încă.
E‑mailul a fost trimis după unsprezece, azi‑noapte; deja,
la momentul acela, aveam la activ câteva ore bune de tras
la măsea. Adrenalina şi euforia alcoolului îmi trecuseră de
mult timp. Deschid mesajul.
Ai putea, te rog, să‑i spui nevesti‑tii să înceteze
să mai spună minciuni la poliţie despre mine? E
destul de patetic, nu crezi, să încerce să mă bage în
bucluc? Le‑a spus poliţiştilor că sunt obsedată de ea
şi de plodul ei urât? Trebuie să‑şi revină! Spune‑i să
mă lase dracului în pace!

Închid ochii şi trântesc capacul laptopului, închi‑
zându‑l. Îmi vine să intru în pământ, pur şi simplu. Vreau
să mă fac mică; vreau să dispar. Mi‑e şi frică, în acelaşi
timp, pentru că, dacă Tom se hotărăşte să arate mesajul
la poliţie, aş putea intra în rahat până‑n gât. Dacă Anna
136
fiction connection

Fata din tren

adună dovezi să arate că sunt răzbunătoare şi obsesivă,
atunci e‑mailul ăsta ar putea fi piesa de rezistenţă a dosa‑
rului ei. Şi de ce am pomenit de fetiţă? Ce fel de om face
chestia asta? Ce fel de om gândeşte în felul ăsta? Chiar
nu‑i doresc copilului niciun rău — n‑aş putea gândi urât
despre un copil, indiferent de copil, şi mai ales nu despre
copilul lui Tom. Nu mă înţeleg; nu ştiu cine e persoana în
care m‑am transformat. Dumnezeule, cred că el mă urăşte
groaznic. Eu mă urăsc — mă rog, pe versiunea asta a mea,
cea care a scris e‑mailul ăsta azi‑noapte. Nici măcar nu
seamănă cu mine, pentru că eu nu sunt aşa. Eu nu urăsc.
Nu‑i aşa? Încerc să nu mă gândesc la zilele mele
cele mai negre, dar uneori amintirile dau buluc în min‑
tea mea, ca acum. Încă o ceartă, spre final: mă trezesc,
după petrecere, după perioada în care mi‑am pierdut
cunoştinţa, Tom îmi spune cum am fost în noaptea de
dinainte, cum l‑am făcut de ruşine, cum am insultat‑o
pe soţia unui coleg, cum am ţipat la ea pentru că flirta
cu soţul meu.
— Nu mai vreau să merg nicăieri cu tine, mi‑a spus
atunci. Mă întrebi de ce nu mai invit niciun prieten să
vină aici, de ce nu‑mi mai place să te iau cu mine în pub.
Tu chiar nu‑ţi dai seama de ce? E din cauza ta. Pentru că
mi‑e ruşine cu tine.
Pun mâna pe geantă şi pe chei. Mă duc la Londis,
la capătul străzii. Nu‑mi pasă că e nouă dimineaţa, mi‑e
frică şi nu vreau să fiu nevoită să mă gândesc. Dacă iau
nişte analgezice cu un pahar de ceva acum, pot să mă
aneste­ziez complet şi să dorm toată ziua. O să mă gândesc
mai târziu. Ajung la uşa din faţă, pun mâna pe clanţă,
apoi mă opresc. Aş putea să­‑mi cer scuze. Dacă îmi cer
scuze în secunda asta, poate că mai pot salva ceva. L‑aş
137

Paula Hawkins

putea convinge să nu‑i arate mesajul Annei sau poliţiei.
N‑ar fi prima dată când mă protejează împotriva ei.
În ziua aceea, vara trecută, când m‑am dus acasă la
ei, nu s‑a întâmplat chiar aşa cum le‑am povestit celor
de la poliţie. În primul rând, n‑am sunat la uşă. Nu ştiu
exact ce‑am vrut să fac — nici acum nu ştiu ce‑am vrut de
fapt să fac. M‑am dus, într‑adevăr, pe cărarea care ducea
la gard. Era linişte, n‑auzeam nimic. Am urcat înapoi pe
cărare până la uşile glisante şi m‑am uitat înăuntru. E
adevărat că Anna dormea pe canapea. N‑am strigat nici
după ea, nici după Tom. Nu voiam s‑o trezesc. Fetiţa nu
plângea, ba chiar dormea dusă în căruciorul ei, lângă
maică‑sa. Am luat‑o în braţe şi am dus‑o afară, cât de
repede am putut. Îmi aduc aminte că am început să fug
cu ea spre gard, că fetiţa a început să se foiască şi să scân‑
cească. Nu ştiu ce voiam să fac. N‑aveam de gând să‑i fac
vreun rău. Am ajuns la gard cu ea şi o ţineam strâns la
piept. Acum plângea de‑a binelea, începuse să urle deja.
O legănam şi încercam s‑o fac să tacă, şi atunci am auzit
alt zgomot, un tren venind, şi m‑am întors cu spatele la
gard şi am văzut‑o pe ea — pe Anna — năpustindu‑se
spre mine, cu gura căscată ca o rană deschisă, cu buzele
mişcându‑i‑se, dar nu auzeam nimic din ce spunea.
Mi‑a smuls copilul din braţe şi eu am încercat să fug,
dar m‑am împiedicat şi am căzut. Ea stătea deasupra mea
şi ţipa, spunându‑mi să nu mă mişc din loc sau cheamă
poliţia. L‑a sunat pe Tom şi el a venit acasă şi a stat cu ea
în sufragerie. Ea plângea isteric, voia să sune la poliţie,
voia să fiu arestată pentru răpire. Tom a calmat‑o, a im‑
plorat‑o s‑o lase baltă, să mă lase să plec. M‑a salvat de ea.
După aceea, m‑a condus acasă, şi când m‑a lăsat în faţa
casei, mi‑a luat mâna. Am crezut că e un gest de tandreţe,
138
fiction connection

Fata din tren

de reasigurare, dar a început să strângă tare, din ce în ce
mai tare, până când am ţipat, iar el avea faţa roşie când
mi‑a zis că mă omoară dacă îi fac vreun rău fetiţei lui.
Nu ştiu ce‑am vrut să fac în ziua aceea. Nu ştiu nici
acum. La uşă, ezit, degetele mi se crispează pe clanţa uşii.
Îmi muşc puternic buzele. Ştiu că, dacă mă apuc acum de
băut, o să mă simt mai bine o oră sau două şi apoi mai
rău pentru vreo şase sau şapte ore. Dau drumul clanţei şi
mă întorc în sufragerie şi deschid iar laptopul. Trebuie
să‑mi cer scuze, să le cer să mă ierte. Intru iar pe contul
de Gmail şi văd că am un mesaj nou. Nu e de la Tom. E
de la Scott Hipwell.
Dragă Rachel,
Îţi mulţumesc că mi‑ai scris. Nu‑mi aduc
aminte ca Megan să‑mi fi spus vreodată despre
tine, dar ea avea o grămadă de vizitatori frecvenţi
la galerie — iar eu nu reţin foarte uşor numele. Aş
vrea să discutăm despre informaţiile pe care le deţii.
Te rog să mă suni la 07583 123657 cât de curând
posibil.
O zi bună,
Scott Hipwell

Pentru o clipă, îmi închipui că a trimis e‑mailul la
o adresă greşită. Acest mesaj este pentru altcineva. Nu
durează decât o fracţiune de secundă, apoi îmi aduc
aminte. Îmi aduc aminte. Cum stau pe canapea, sunt la
jumătatea celei de‑a doua sticle, şi‑mi dau seama că nu
vreau ca rolul meu să se încheie. Vreau să fiu în miezul
acestei poveşti.
Aşa că i‑am scris.
139

Paula Hawkins

Merg în jos cu cursorul, să găsesc mesajul pe care i
l‑am trimis.
Dragă Scott,
Îmi cer scuze că te contactez din nou, dar cred
că e important să vorbim. Nu sunt sigură că Megan
ţi‑a vorbit vreodată despre mine — sunt o prietenă
de la galerie —, am locuit cândva în Witney. Cred
că am informaţii care te‑ar putea interesa. Te rog
să‑mi răspunzi la e‑mail pe această adresă.
Rachel Watson

Simt că obrajii îmi iau foc, iar stomacul mi se face
ghem. Ieri — raţională, limpede la cap, corectă în gân‑
dire — am decis că trebuie să accept că rolul meu în
această poveste s‑a terminat. Dar îngerii mei buni au
pierdut iar bătălia, înfrânţi de băutură, de persoana
în care mă transform când beau. Rachel cea beată nu
vede niciun fel de consecinţe, fie e excesiv de expan‑
sivă şi optimistă, fie e cufundată în ură. Nu are trecut,
nu are viitor. Ea există, pur şi simplu, în virtutea mo‑
mentului. Rachel cea beată — dorind să fie parte din
această poveste, având nevoie de o modalitate de a‑l
convinge pe Scott să vorbească cu ea — a minţit. Eu
am minţit.
Aş vrea să‑mi tai carnea cu un cuţit, doar ca să simt
şi altceva decât ruşine, dar nu am destul curaj să fac aşa
ceva. Mă apuc să‑i scriu lui Tom; scriu, şterg, iar scriu, iar
şterg, încercând să găsesc o modalitate de a‑i cere iertare
pentru lucrurile pe care le‑am spus azi‑noapte. Dacă ar fi
să pun pe hârtie fiecare greşeală pentru care ar trebui să‑i
cer scuze lui Tom, aş umple o carte.
140
fiction connection

Fata din tren

Seara
Acum o săptămână, exact acum o săptămână, Megan
Hipwell a ieşit pe uşa casei de la numărul cincisprezece,
de pe Blenheim Road, şi a dispărut. De atunci, n‑a mai
văzut‑o nimeni. Nici telefonul şi nici cărţile de credit nu
i‑au mai fost folosite de sâmbătă. Când am citit despre
asta în ziarele de ştiri de azi‑dimineaţă, am început să
plâng. Acum mi‑e ruşine de gândurile mele. Megan nu
e un mister de rezolvat, nu e o siluetă care rătăceşte prin
cadrele de început ale unui film, frumoasă, diafană, ima‑
terială. Nu e cod de descifrat. E reală.
Sunt în tren şi mă duc la ea acasă. Mă voi întâlni cu
soţul ei.
A trebuit să‑i telefonez. Răul a fost făcut. Nu puteam,
pur şi simplu, să‑i ignor e‑mailul — ar fi sunat la poliţie.
Nu‑i aşa? Adică eu, în locul lui, aşa aş fi făcut dacă un
străin m‑ar fi contactat, pretinzând că are informaţii,
după care ar dispărea. Poate că a şi sunat la poliţie; poate
că poliţiştii mă aşteaptă la el acasă.
Stând aici, în scaunul meu obişnuit, deşi nu e ziua
mea obişnuită, mă simt ca şi cum aş fi pe punctul de a mă
arunca în prăpastie cu maşină cu tot. M‑am simţit la fel şi
azi‑dimineaţă, când i‑am format numărul de telefon, ca
şi cum aş fi căzut într‑un abis întunecat, fără să ştiu când
voi ajunge la capătul lui. Mi‑a vorbit pe un ton jos, ca şi
cum ar mai fi fost cineva cu el în încăpere, cineva care nu
trebuia să audă conversaţia de la telefon.
— Putem să vorbim faţă‑n faţă? m‑a întrebat.
— Eu... nu. Nu cred că...
— Te rog!
Am ezitat o clipă, apoi am fost de acord.
141

Paula Hawkins

— Ai putea veni la noi? Nu acum, am nişte... sunt nişte
persoane aici. În seara asta?
Mi‑a dat adresa, am notat‑o pe ceva.
— Îţi mulţumesc pentru că m‑ai contactat, mi‑a zis el
şi a închis.
În clipa în care confirmam că mă duc, am ştiut că nu
e o idee bună. Ce ştiu despre Scott, din ziare, e mai nimic.
Ceea ce ştiu din propriile mele observaţii, de fapt nu ştiu
cu adevărat. Nu ştiu nimic despre Scott. Ştiu câte ceva
despre Jason — care, îmi tot aduc aminte, nu există. Tot
ce ştiu sigur — absolut sigur — e că soţia lui Scott lipseşte
de o săptămână. Ştiu că probabil poliţia îl suspectează
pe el. Şi mai ştiu, pentru că am văzut atunci acel sărut,
că avea motiv s‑o ucidă. Bine, e posibil ca el să nu ştie
că avea un motiv, dar... Oh, mi‑am făcut creierii ţăndări
gândindu‑mă la chestiile astea, dar cum aş putea renunţa
la şansa de a mă apropia de casa aceea, casa pe care am
analizat‑o de o sută de ori din tren, de pe stradă? Să ajung
în faţa uşii lor, să intru în casă, să stau în bucătăria aceea,
pe terasa lui, unde au stat amândoi, unde i‑am văzut de
atâtea ori?
Tentaţia era prea mare. Acum sunt în tren, cu
braţele strânse în jurul meu, cu mâinile lipite de trup,
poate‑poate reuşesc să mă opresc din tremurat, ca un
copil entuziasmat, în mijlocul unei aventuri. Eram aşa
de fericită că am un ţel, încât am uitat de realitate. Am
uitat de Megan.
Mă gândesc la ea acum. Trebuie să‑l conving pe Scott
că o ştiu — puţin, nu foarte bine. În felul acesta, mă va
crede când îi voi spune că am văzut‑o cu un alt bărbat.
Dacă îi spun că l‑am minţit, nu va mai avea niciodată
încredere în mine. Aşa că încerc să‑mi imaginez cum ar fi
142
fiction connection

Fata din tren

fost să intru din când în când în galerie, să stau cu ea de
vorbă la o cafea. Oare ea bea cafea? Am fi vorbit despre
artă, poate, sau despre yoga, ori despre soţii noştri. Eu nu
ştiu nimic despre artă, n‑am făcut niciodată yoga şi nu
am soţ. Iar ea l‑a înşelat pe al ei.
Mă gândesc la lucrurile pe care prietenii ei reali le‑au
spus despre ea: minunată, amuzantă, frumoasă, cu o inimă
mare. Iubită. A făcut o greşeală. Se mai întâmplă. Nimeni
nu e perfect.

143

Anna

Sâmbătă, 20 iulie 2013
Dimineaţa
EVIE SE TREZEŞTE ÎNAINTE DE ŞASE. Mă dau jos din
pat, mă strecor în camera copilului şi o iau din pătuţ. Îi
dau să mănânce, apoi o iau în pat cu mine.
Când mă trezesc iar, Tom nu mai e lângă mine, dar îi
aud paşii pe scări. Cântă ceva, cu voce joasă şi fals, mulţi
ani trăiască, mulţi ani trăiască... Nici măcar nu m‑am mai
gândit la asta, am uitat complet; nu m‑am gândit la ni‑
mic altceva decât să‑mi iau fetiţa în braţe şi să mă întorc
în pat. Acum nici nu m‑am trezit bine şi m‑a şi umflat
râsul. Deschid ochii şi Evie râde şi ea, când mă uit în sus,
Tom e la capătul patului, ţinând o tavă în mâini. Poartă
şorţul meu Orla Kiely şi nimic altceva.
— Micul dejun în pat, sărbătorito, îmi spune el. Pune
tava la capătul patului şi se grăbeşte să mă sărute.
Deschid cadourile. Am primit de la Evie o brăţară
frumoasă de argint cu pietre de onix incrustate şi un ne‑
glijeu din mătase neagră cu lenjerie intimă asortată de la
144

fiction connection

Fata din tren

Tom, care nu se mai opreşte din zâmbit. Se urcă înapoi în
pat şi stăm aşa, cu Evie între noi. Ea are mânuţa încleştată
pe degetul lui arătător, iar eu ţin în mână picioruşul ei
rozaliu, perfect, şi simt în piept un foc de artificii. Atâta
iubire pare imposibilă.
Mai târziu, când Evie se plictiseşte să stea aşa, întinsă,
o ridic din pat şi o duc jos, lăsându‑l pe Tom să lene‑
vească. Merită. Eu îmi fac de lucru prin casă, mai strâng
una, alta. Îmi beau cafeaua afară, în grădină, uitându‑mă
la trenurile trecând aproape goale şi mă gândesc că acum
e ora prânzului. E cald — e prea cald ca să fac o friptură,
dar o fac oricum, pentru că Tom adoră friptura de vită, iar
după aceea avem îngheţată ca să ne mai răcorim. Trebuie
să ies să iau un Merlot care îi place lui, aşa că o pregătesc
pe Evie, o aşez în cărucior, îi pun centura şi plecăm la o
plimbare prin magazine.
Toată lumea mi‑a zis că‑s nebună să mă mut în
casa lui Tom. Dar dacă e s‑o luăm aşa, toată lumea mi‑a
spus că sunt nebună să am o aventură cu un bărbat
însurat, ca să nu mai zic cu un bărbat a cărui nevastă
era complet dusă, dar în privinţa asta le‑am dovedit
tuturor că am avut dreptate s‑o fac. Indiferent cât de
multe necazuri ne face Rachel, Tom şi Evie merită efor‑
tul. Însă au avut cu toţii dreptate în privinţa casei. În
zile ca aceasta, cu soarele strălucind pe cer, când merg
la plimbare pe străduţa noastră — curată şi mărginită
de copaci, şi nu tocmai o fundătură — este perfect.
Trotuarele sunt pline de mămici ca mine, cu câini
în lesă şi copii pe trotinete. Ar fi ideal. Ar fi dacă nu
s‑ar auzi frânele scârţâitoare ale trenurilor. Ar fi atâta
vreme cât nu te întorci şi dai peste casa de la numărul
cincisprezece.
145

Paula Hawkins

Când mă întorc, Tom e la masa din sufragerie, ui‑
tându‑se la ceva pe calculator. Acum are o pereche de
pantaloni scurţi pe el, dar n‑are tricou. Îi văd muşchii
pe sub piele mişcându-i‑se când se foieşte. Numai când
mă uit la el şi simt fluturi în stomac. Îl salut, dar el e
într‑o lume a lui, şi când îmi trec degetele pe umărul lui,
tresare. Închide brusc laptopul.
— Hei, spune el, ridicându‑se în picioare.
Zâmbeşte, dar pare obosit, îngrijorat. O ia pe Evie,
dar nu se uită în ochii mei.
— Ce? îl întreb. Ce s‑a întâmplat?
— Nimic, zice el şi se întoarce spre fereastră, legănând‑o
pe Evie pe şold.
— Tom, ce e?
— Nu e nimic. Se întoarce spre mine şi îmi aruncă o
asemenea privire, încât ştiu exact care e problema înainte
s‑o spună el. Rachel, zice el. Mi‑a trimis un e‑mail.
Clatină din cap şi pare aşa de rănit, de supărat, iar eu
urăsc chestia asta, nu suport să‑l văd aşa. Câteodată îmi
vine s‑o omor pe femeia asta.
— Ce‑a spus?
El clatină din nou din cap.
— Nu contează. E... sunt aceleaşi chestii. Mizerii.
— Îmi pare rău, îi spun şi nu‑l mai întreb care mizerii
anume, pentru că ştiu că nu vrea să le aud şi eu. Nu su‑
portă să mă supere cu astfel de chestii.
— Nu‑i nimic. Chiar nu e. Balivernele ei obişnuite, de
femeie beată.
— Dumnezeule, scăpăm vreodată de ea? O să ne lase
vreodată să fim fericiţi?
El vine spre mine şi, cu fiica noastră între noi, mă sărută.
— Suntem fericiţi, spune el. Suntem.
146
fiction connection

Fata din tren

Seara
Chiar suntem fericiţi. Am mâncat de prânz şi am stat
pe iarbă, afară, şi apoi, când s‑a făcut prea cald, am intrat
în casă şi am mâncat îngheţată în timp ce Tom s‑a uitat
la Grand Prix. Am făcut plastilină din aluat şi Evie chiar
a mâncat o bucăţică. Mă gândesc la ce se întâmplă la
numărul cincisprezece şi la cât de norocoasă sunt, pentru
că am tot ceea ce mi‑am dorit vreodată. Când mă uit la
Tom, îi mulţumesc lui Dumnezeu că m‑a găsit pe mine,
că eu am fost cea care l‑a salvat de femeia aceea. În cele
din urmă, l‑ar fi băgat în spital, chiar cred asta cu tărie —
l‑ar fi distrus, încetul cu încetul, l‑ar fi transformat în
ceva ce nu e.
Tom o duce pe Evie sus, să‑i facă baie. O aud de
aici cum ţipă încântată şi zâmbesc iar — toată ziua am
zâmbit. Spăl ce am de spălat, fac puţină curăţenie prin
camera de zi şi mă gândesc ce să pregătesc pentru cină.
Ceva uşor. E chiar nostim, pentru că acum câţiva ani aş fi
urât ideea de a sta acasă de ziua mea şi de a pregăti cina,
dar acum e perfect, e aşa cum trebuie să fie. Numai noi
trei.
Adun de pe jos jucăriile lui Evie, împrăştiate peste tot
pe podeaua camerei de zi, şi le pun înapoi în cufărul lor.
Abia aştept s‑o adorm în seara asta, să‑mi pun neglijeul
pe care mi l‑a cumpărat Tom. Mai sunt ore bune până se
întunecă, dar aşez deja lumânările pe şemineu şi deschid
a doua sticlă de Merlot, să respire. Mă sprijin de canapea
ca să trag draperiile, când văd o femeie, cu capul în piept,
gonind pe trotuarul de pe cealaltă parte a străzii noastre.
Nu ridică deloc capul, dar e ea, sunt sigură. Mă aplec
mai mult pe fereastră, cu inima bubuindu‑mi în piept,
147

Paula Hawkins

încercând să văd mai bine, dar unghiul din care privesc
e prost şi deja n‑o mai văd.
Mă întorc, gata s‑o iau la goană spre uşa de la intrare,
să mă duc după ea pe stradă, dar Tom stătea în faţa uşii,
cu Evie în braţe, înfăşurată în prosop.
— Eşti OK? mă întreabă. Ce s‑a întâmplat?
— Nimic, îi răspund, îndesându‑mi mâinile în buzunare
ca să nu vadă că‑mi tremură. Nu s‑a întâmplat nimic.
Absolut nimic.

148
fiction connection

Rachel

Duminică, 21 iulie 2013
Dimineaţa
MĂ TREZESC CU MINTEA PLINĂ DE EL. Nu pare
real, nimic din ce s‑a întâmplat nu pare real. Pielea mă
furnică. Aş vrea să beau ceva, dar nu pot. Trebuie să‑mi
păstrez capul limpede. Pentru Megan. Pentru Scott.
Ieri am făcut un efort. Mi‑am spălat părul şi m‑am
machiat. Am purtat singurii blugi care încă mă mai cu‑
prind, cu o bluză din bumbac, cu imprimeuri florale şi o
pereche de sandale cu toc jos. Arătam OK. Îmi tot spu‑
neam cât e de ridicol să‑mi pese de cum arăt, pentru că
ultimul lucru la care o să se gândească Scott o să fie dacă
îmi stă bine cum sunt îmbrăcată, dar nu m‑am putut
abţine. Era prima dată când îl întâlneam şi conta pentru
mine. Mai mult decât ar fi trebuit.
Am luat trenul, plecând din Ashbury pe la şase şi
jumătate, şi am ajuns în Witney pe la şapte. Am pornit‑o
pe Roseberry Avenue, pe lângă pasajul subteran. De data
asta, nu m‑am uitat, n‑am avut inima s‑o fac. Am trecut
149

Paula Hawkins

în grabă pe lângă casa de la numărul douăzeci şi trei,
a lui Tom şi Annie, cu bărbia în piept şi cu ochelari de
soare la ochi, rugându‑mă să nu mă vadă. Era linişte, nu
era ţipenie în jur, doar câteva maşini conduse prudent
pe mijlocul drumului, printre şirurile de maşini parcate.
Era o stradă adormită, curată şi prosperă, pe care locuiau
multe familii tinere; pe la şapte seara, mai toţi erau fie la
cină, fie pe canapea, mămica şi tăticul şi cei mici înghe‑
suiţi între ei, uitându‑se la X‑Factor.
De la numărul douăzeci şi trei la numărul cincispre‑
zece nu sunt mai mult de cincizeci sau şaizeci de paşi, dar
drumul până acolo mi s‑a părut mult mai lung, parcă o
veşnicie; picioarele îmi erau de plumb, mersul nesigur,
ca şi cum aş fi fost beată, ca şi cum mai aveam puţin şi
alunecam pe trotuar.
Nici n‑am bătut bine la uşă, că Scott mi‑a şi deschis,
iar când el a apărut în prag, uriaş, umplând tot cadrul
uşii, încă nu‑mi retrăsesem mâna, tremurându‑mi.
— Rachel? a întrebat el, uitându‑se în jos la mine, fără
să‑mi zâmbească.
Am dat din cap că da. Mi‑a întins mâna şi i‑am
strâns‑o. Mi‑a făcut semn să intru în casă, dar, pentru
o clipă, am rămas ţintuită locului. Mi‑era frică de el. De
aproape, are o statură intimidantă, e înalt, lat în umeri,
cu braţele şi pieptul bine definite. Mâinile îi sunt imense.
Mi‑a trecut prin minte că ar putea să mă zdrobească —
gâtul, coastele — fără nici cel mai mic efort.
Am trecut pe lângă el şi am intrat în hol, cu braţul
atingându‑l pe al lui, moment în care am simţit cum
obrajii încep să‑mi ardă. Mirosea a transpiraţie stătută,
iar părul îi era gras şi lipit de cap, ca şi cum nu s‑ar mai fi
spălat de ceva vreme.
150
fiction connection

Fata din tren

Când am ajuns în camera de zi, m‑a lovit o senzaţie
de déjà‑vu atât de puternică, încât era aproape înspăi‑
mântătoare. Am recunoscut şemineul de pe peretele din
faţă, flancat de firide, am recunoscut felul în care lumina
din stradă se filtra prin jaluzelele orizontale, cu lamele;
am ştiut că în momentul în care mă voi întoarce spre
stânga voi vedea ferestrele şi apoi grădina, şi dincolo de
asta, şinele de cale ferată. M‑am întors şi iată masa de
bucătărie, uşile franţuzeşti în spatele ei, şi dincolo de
ele, gazonul des şi strălucitor. Ştiam casa asta. Simţeam
că ameţesc, că vreau să stau jos; m‑am gândit la gaura
neagră din capul meu din acea sâmbătă seara, la toate
acele ore pierdute.
Nu însemnau nimic, evident. Ştiam casa, dar nu
pentru că fusesem acolo. O ştiam pentru că e exact la
fel ca aceea de la numărul douăzeci şi trei: un hol care
duce spre scări şi, în partea dreaptă, camera de zi care dă
direct în bucătărie. Veranda şi grădina îmi erau la fel de
familare, pentru că le văzusem din tren. Nu m‑am dus
sus, dar ştiu că, dacă m‑aş fi dus, aş fi văzut un palier,
cu o fereastră‑ghilotină mare, şi dacă te urcai pe fereas‑
tra aia, ajungeai pe o terasă improvizată. Ştiu că sunt
două dormitoare, cel mare, cu două ferestre imense care
dau în stradă, şi unul mai mic, în spate, cu fereastră spre
grădină. Doar pentru că ştiu casa asta pe dinăuntru şi
pe‑afară, nu înseamnă că am mai fost vreodată aici.
Totuşi, tremuram când Scott m‑a condus în bucătă‑
rie. Mi‑a oferit o cană de ceai. Am stat la masă, în timp ce
el trebăluia prin bucătărie: a pus ceainicul la fiert, a pus
un plic de ceai într‑o cană şi a turnat apă fierbinte peste
el, mormăind ceva pentru sine. În încăpere se simţea
un puternic miros de dezinfectant, însă Scott arăta sub
151

Paula Hawkins

orice critică, cu pete de transpiraţie pe spatele tricoului,
cu blugii atârnând pe el ca pe gard. M‑am întrebat când
mâncase ultima dată.
Mi‑a pus cana de ceai dinainte şi s‑a aşezat la masă,
pe scaunul din faţa mea, cu mâinile împreunate. Tăcerea
dintre noi se prelungea, umplând întreg spaţiul, întreaga
încăpere; îmi ţiuiau urechile, îmi era cald, nu‑mi era bine
deloc, iar mintea îmi era complet goală. Nu ştiam ce că‑
utam acolo. De ce Dumnezeu venisem? Din depărtare se
auzea un huruit prelung — venea trenul. Sunetul acela
familiar mă făcea să mă simt mai bine.
— Eşti prietenă cu Megan? a spus el în cele din urmă.
Auzindu‑i numele pronunţat de el, mi s‑a pus un
nod în gât. M‑am uitat o vreme la masa din faţa mea,
înconjurând cana cu palmele.
— Da, i‑am răspuns. Ne cunoaştem... oarecum. De la
galerie.
S‑a uitat la mine, aşteptând. Îi vedeam maxilarele
încleştate, când strângea din dinţi. Îmi căutam în zadar
cuvintele, nu‑mi venea nimic în minte. Ar fi trebuit să
mă pregătesc mai bine.
— Ai vreo veste? l‑am întrebat.
Privirea lui a susţinut‑o pe‑a mea şi, preţ de câteva
secunde, mi‑a fost frică. Am spus ceva ce nu trebuia; nu
era treaba mea să‑l întreb dacă are sau nu veşti. O să se
enerveze, o să‑mi ceară să mă car.
— Nu, a spus el. Ce voiai să‑mi spui?
Trenul trecea încet şi eu am aruncat o privire spre şine.
Simţeam că ameţesc, ca şi cum trăiam experienţa ieşirii din
propriul corp, ca şi cum mă priveam din afara mea.
— Mi‑ai spus în e‑mail că ai vrea să‑mi zici ceva despre
Megan.
152
fiction connection

Fata din tren

Vocea lui era uşor ridicată.
Am tras adânc aer în piept. Mă simţeam îngrozitor.
Eram perfect conştientă că ceea ce urma să‑i spun avea
să înrăutăţească şi mai mult situaţia, avea să‑l rănească
teribil.
— Am văzut‑o cu cineva, i‑am spus. De fapt, am rostit
cuvintele dintr‑un foc, fără menajamente şi destul de tare,
fără să‑l pregătesc în vreun fel, fără nicio introducere.
S‑a holbat la mine.
— Când? Ai văzut‑o sâmbătă seară? Ai spus la poliţie?
— Nu, asta a fost vineri-dimineaţă, i‑am răspuns, şi
umerii i‑au căzut.
— Dar... era OK vineri-dimineaţă. De ce e aşa impor‑
tant? A început din nou să strângă din maxilare, începea
să se enerveze. Ai văzut‑o cu... Cu cine ai văzut‑o? Cu un
bărbat?
— Da. Eu...
— Cum arăta? S‑a ridicat în picioare, întregul lui trup
blocând lumina. Ai spus la poliţie? m‑a întrebat din nou.
— Le‑am spus, dar nu sunt sigură că m‑au luat în serios,
am răspuns.
— De ce?
— Eu doar... nu ştiu... am zis că ar trebui să ştii şi tu.
S‑a aplecat spre mine, a pus mâinile pe masă, şi‑a
încleştat pumnii.
— Ce vrei să spui, de fapt? Unde ai văzut‑o? Ce făcea?
Am tras din nou adânc aer în piept.
— Era... afară, în grădină, am zis. Chiar aici, am făcut
eu semn spre grădină. Expresia de şoc de pe chipul lui era
de netăgăduit. Iau trenul dintre Ashbury spre Londra în
fiecare zi. Trec exact pe aici. Am văzut‑o, era cu cineva.
Şi... nu erai tu.
153

Paula Hawkins

— De unde ştii?... Vineri-dimineaţă? Vineri... cu o zi
înainte să dispară?
— Da.
— Nu eram aici, a spus el. Eram plecat. Am fost la o
conferinţă în Birmingham, m‑am întors vineri-seară, a
zis şi obrajii au început să i se păteze, scepticismul lui
dispărând. Deci ai văzut‑o în grădină cu cineva? Şi...?
— Şi l‑a sărutat, i‑am zis.
Era chestia care trebuia să iasă la iveală în cele din
urmă. Trebuia să‑i spun.
— Se sărutau, am repetat.
S‑a îndreptat de spate, mâinile, încă încleştate, îi
atârnau pe lângă corp. Petele de culoare de pe obraji s‑au
făcut şi mai întunecate, mai ameninţătoare.
— Îmi pare rău, i‑am spus. Îmi pare foarte rău. Ştiu că e
îngrozitor să auzi aşa ceva...
Mi‑a făcut un semn cu mâna, ca şi cum nu contează.
Un gest de dispreţ. Nu mai putea el de compasiunea mea.
Ştiu ce înseamnă asta şi cum te face să te simţi. Stând
acolo, mi‑am adus aminte, cu claritate aproape perfectă,
cum m‑am simţit când eram în propria‑mi bucătărie, la
cinci case mai jos, în timp ce Lara, cea mai bună prietenă
a mea pe vremea aceea, stătea lângă mine cu odrasla ei
dolofană foindu‑se în braţele ei. Îmi aduc aminte cum
îmi spunea cât de rău îi pare de căsnicia mea distrusă,
îmi aduc aminte cum mi‑am pierdut cumpătul din cauza
platitudinilor ei. Nu ştia nimic despre durerea mea. I‑am
spus să se ducă dracului, şi ea mi‑a zis să nu vorbesc aşa
în faţa copilului ei. N‑o mai văzusem de‑atunci.
— Cum arăta bărbatul pe care l‑ai văzut? m‑a întrebat
Scott.
Stătea cu spatele la mine şi se uita spre grădină.
154
fiction connection

Fata din tren

— Era înalt — poate mai înalt decât tine. Cu pielea
închisă la culoare. Cred că era asiatic. Indian — ceva
asemănător.
— Şi se sărutau acolo, în grădină?
— Da.
A oftat adânc.
— Dumnezeule, am nevoie de o duşcă. Se întoarse spre
mine: Vrei şi tu o bere?
Voiam, voiam cu disperare să beau ceva, dar am
zis că nu. Am privit cum şi‑a luat o sticlă din frigider, a
deschis‑o şi a luat o duşcă. Mă uitam la el şi aproape că
simţeam lichidul rece prelingându‑mi‑se pe gâtlej; mâna
mă durea de cât de mult simţeam lipsa unui pahar. Scott
s‑a aplecat peste dulapurile de lângă perete, cu bărbia în
piept.
În momentul acela, m‑am simţit groaznic. Nu‑l aju‑
tam cu nimic, ci doar îl făceam să se simtă şi mai rău, îi
alimentam durerea pierderii soţiei. Năvălisem în inti‑
mitatea suferinţei lui, şi era greşit. Nu trebuia să vin să‑l
văd. Nu trebuia să fi minţit. Evident că n‑ar fi trebuit
niciodată să mint.
M‑am ridicat în picioare să plec şi atunci el a început
să vorbească.
— Ar fi putut fi... nu ştiu. Poate că e un lucru bun, nu‑i
aşa? Ar putea însemna că e bine. Că e doar... A râs scurt,
apoi: poate că a fugit cu cineva. Şi‑a şters o lacrimă de pe
obraz cu dosul palmei şi mie mi s‑a strâns inima de milă.
Dar ideea e că nu pot să cred că nu m‑a sunat, a spus,
uitându‑se la mine de parcă eu deţineam toate răspunsu‑
rile, ca şi cum eu aş putea şti. M‑ar fi sunat, cu siguranţă,
nu‑i aşa? Ar şti în ce stare de panică aş fi... cât de disperat
aş fi. Nu e aşa răzbunătoare, nu‑i aşa?
155

Paula Hawkins

Vorbea cu mine ca şi cum aş fi fost cineva în care
avea încredere — ca şi cum aş fi fost prietena lui Me‑
gan — şi ştiam bine că nu e în regulă ce fac, dar mă
simţeam bine. A luat încă un gât de bere şi s‑a întors
spre grădină. I‑am urmărit privirea, fixată pe o movilă
de pietre de lângă gard, o încercare de înfrumuseţare
care n‑a mai fost niciodată finalizată. A ridicat iar sti‑
cla de bere, dar n‑a sorbit din ea. S‑a întors brusc spre
mine.
— Ai văzut‑o pe Megan din tren? m‑a întrebat. Deci... te
uitai pe fereastră şi dintr‑odată ai văzut o femeie pe care
se întâmpla s‑o cunoşti?
Atmosfera din încăpere s‑a schimbat. Nu mai ştia
ce să creadă, dacă sunt sau nu de partea lui, dacă putea
să aibă, cu adevărat, încredere în mine. Sentimentul de
îndoială a trecut peste chipul lui ca o umbră.
— Da, ştiu... unde locuieşte, i‑am spus şi am regretat
cuvintele în momentul în care mi‑au ieşit pe gură. Adică,
ştiu unde locuiţi. Am mai fost aici. Acum multă vreme.
Aşa că, uneori, când trece trenul pe‑aici, mă mai uit pe
fereastră după ea. Scott se uita la mine cu mare atenţie;
simţeam cum mi se urcă sângele în cap. Era destul de des
pe‑afară, am zis.
El a pus sticla goală pe dulap, a făcut câţiva paşi spre
mine şi s‑a aşezat la masă, pe scaunul cel mai apropiat
de al meu.
— Deci, în cazul ăsta, o ştiai bine pe Megan? Adică,
destul de bine încât să fi venit aici?
Simţeam cum sângele îmi pulsează în gât, simţeam
transpiraţia rece de pe spinare, senzaţia revoltătoare de
adrenalină. N‑ar fi trebuit să spun asta, n‑ar fi trebuit să
complic minciuna.
156
fiction connection

Fata din tren

— Am fost o singură dată, dar... ştiu unde e casa, pentru
că am locuit cândva în apropiere. A ridicat sprâncenele în
semn de întrebare. Mai jos. La numărul douăzeci şi trei.
A dat încet din cap.
— Watson, a spus el. Deci cine eşti, fosta nevastă a lui
Tom?
— Da. M‑am mutat acum vreo doi ani.
— Totuşi, mergeai să vizitezi galeria lui Megan?
— Câteodată.
— Şi când vă vedeaţi, despre ce... îţi spunea chestii per‑
sonale, despre mine? Avea vocea aspră. Despre altcineva?
Am scuturat din cap.
— Nu, nu. Erau chestii obişnuite... doar ca să treacă
timpul, ştii cum e.
A urmat o pauză lungă. Căldura din cameră părea
să fi ajuns, dintr‑odată, la punctul de fierbere, mirosul
de antiseptic se ridica în aer de pe fiecare suprafaţă. Mă
simţeam slăbită. La dreapta mea era o masă împodobită
cu fotografii în diverse rame. Megan îmi zâmbea din ele,
acuzatoare dincolo de toată acea veselie.
— Ar trebui să plec, i‑am zis. Ţi‑am răpit deja destul timp.
Am dat să mă ridic, dar el a întins o mână şi m‑a
prins de încheietură, cu ochii pironiţi asupra mea.
— Nu pleca încă, a zis el molcom. Nu m‑am mai ridicat,
dar mi‑am retras mâna dintr‑a lui; mă simţeam ciudat, ca
şi cum aş fi fost legată. Acest bărbat, a spus el. Bărbatul
cu care ai văzut‑o — l‑ai mai recunoaşte? Dacă l‑ai vedea
din nou?
Nu‑i puteam spune că deja îl identificasem la poliţie.
Motivul pentru care îl abordasem era că poliţia nu mă
luase în serios. Dacă îi spuneam adevărul, n‑ar mai fi avut
încredere în mine. Aşa că am minţit din nou.
157

Paula Hawkins

— Nu ştiu sigur, i‑am zis. Dar cred că aş putea. Am aş‑
teptat o clipă, apoi am continuat: În ziare era o mărturie
a unuia dintre prietenii lui Megan. Numele lui e Rajesh.
Mă întrebam dacă nu cumva...
Scott scutura deja din cap că nu.
— Rajesh Gujral? N‑are cum. E unul dintre artiştii care
au expus la galeria ei. E un tip destul de OK, dar... E în‑
surat, are copii.
A spus‑o ca şi cum asta ar fi însemnat ceva.
— Stai puţin, a continuat el, ridicându‑se în picioare.
Cred că ar putea fi o fotografie de‑a lui pe aici pe undeva.
A dispărut la etaj. Am simţit cum îmi cad umerii şi
mi‑am dat seama că stătusem încordată, tensionată de
când venisem. M‑am uitat iar la fotografiile de pe măsuţă:
Megan într‑o rochie de vară, ochii ei de un albastru sur‑
prinzător. Doar Megan. Nicio poză cu ei doi, împreună.
Scott şi‑a făcut din nou apariţia, ţinând în mână o
broşură pe care mi‑a întins-o. Era o reclamă la o expoziţie
de la galerie. A întors-o la ultima pagină.
— Uite, a spus el, ăsta e Rajesh.
Bărbatul respectiv stătea lângă o pictură abstractă
foarte colorată: era mai în vârstă, cu barbă, mic de statură
şi destul de îndesat. Nu era bărbatul pe care îl văzusem,
bărbatul pe care îl identificasem la poliţie.
— Nu e el, i‑am spus.
Scott a rămas în picioare lângă mine, uitându‑se fix
la broşură, apoi s‑a întors brusc şi a ieşit valvârtej din bu‑
cătărie, alergând iar la etaj. Câteva momente mai târziu,
s‑a întors cu un laptop şi s‑a aşezat la masă.
— Cred..., a spus, deschizând calculatorul şi pornindu‑l.
Cred că aş putea... Rămase tăcut o vreme, concen‑
trându‑se puternic, fiecare muşchi al feţei fiind tensionat
158
fiction connection

Fata din tren

la maximum. Megan începuse să vadă un psihoterapeut,
a zis el. Numele lui e... Abdic. Kamal Abdic. Nu e asiatic,
e din Serbia sau din Bosnia sau de pe‑acolo. Totuşi, are
pielea închisă la culoare. Ar putea trece drept indian de la
distanţă. A bătut ceva pe tastatură: Are un website. Cred.
Sunt sigur că e pe undeva. Cred că are şi o poză...
A întors laptopul în aşa fel încât să văd eu ecranul.
M‑am aplecat spre el, ca să văd mai de‑aproape.
— El e, i‑am spus. Cu siguranţă el e.
Scott a închis laptopul, trântind capacul. O vreme
n‑a mai zis nimic. A rămas cu coatele pe masă, cu fruntea
sprijinită în palme, cu braţele tremurând.
— Avea atacuri de panică, a început el să vorbească, în
cele din urmă. Avea probleme cu somnul, tot felul de
probleme de genul ăsta. Începuseră anul trecut. Nu‑mi
aduc aminte exact când.
Îmi vorbea fără să mă privească, ca şi cum ar fi uitat
complet că sunt şi eu acolo.
— Eu am fost cel care i‑a sugerat să vorbească cu cineva.
Eu am încurajat‑o să se ducă, pentru că mi se părea că eu
n‑aveam cum s‑o ajut, a spus, şi vocea îi tremura într‑o
oarecare măsură. N‑am putut s‑o ajut. Şi ea mi‑a zis că a
mai avut astfel de probleme şi în trecut şi că, în cele din
urmă, or să dispară, dar eu am forţat‑o... Am convins‑o să
se ducă la medic. Tipul i‑a fost recomandat, a continuat,
tuşind, ca să‑şi dreagă vocea. Terapia părea să­‑i facă bine.
Era mai fericită.
A râs scurt şi trist.
— Acum ştiu de ce.
Am întins mâna ca să‑l bat uşor cu palma pe spate,
într‑un gest de alinare. Dar s‑a retras brusc, îndepăr‑
tându‑se şi ridicându‑se în picioare.
159

Paula Hawkins

— Ar trebui să pleci, mi‑a zis el aspru. O să vină mama
în curând — nu mă lasă singur mai mult de o oră sau
două.
La uşă, când eram pe picior de plecare, m‑a prins de
braţ.
— Te‑am mai văzut undeva, înainte? m‑a întrebat.
Pentru o clipă, m‑am gândit să‑i zic: E foarte posibil.
E posibil să mă fi văzut la poliţie sau pe stradă. Am fost aici
sâmbătă-noapte. Am clătinat însă din cap.
— Nu, nu cred.
Am pornit spre gară, mergând cât de repede am
putut. Pe la jumătatea străzii, m‑am întors să mă uit în
urmă. El era încă în prag, uitându‑se după mine.
Seara
Mi‑am verificat e‑mailul obsesiv, dar n‑am primit ni‑
mic de la Tom. Cât de bună trebuie să fi fost viaţa pentru
beţivii geloşi înainte să existe e‑mailurile şi SMS‑urile şi
telefoanele mobile, înainte de toate aceste mijloace de
comunicare electronică şi de toate urmele pe care le lasă
peste tot!
Azi nu mai scria aproape nimic despre Megan în
zia­re. Deja trec mai departe, la alte subiecte, primele pa‑
gini fiind dedicate crizei politice din Turcia, fetiţei de
patru ani mutilată de câini în Wigan, înfrângerii umili‑
toare a echipei de fotbal a Angliei în faţa echipei Munte‑
negrului. Megan începe să fie uitată, şi n‑a dispărut decât
de o săptămână.
Cathy m‑a invitat să iau prânzul cu ea. Avea puţin
timp liber, pentru că Damien s‑a dus să‑şi vadă mama
în Birmingham. Ea n‑a fost invitată. Sunt împreună de
160
fiction connection

Fata din tren

aproape doi ani, şi ea încă n‑a cunoscut‑o pe mama lui.
Ne‑am dus la Giraffe, pe High Street, un local pe care
îl detest. Ne‑am aşezat în mijlocul încăperii, în care se
auzeau conversaţiile, ca un bâzâit de albine, iar ceilalţi
parcă erau figuranţi într‑un film; Cathy a început să mă
interogheze despre ce‑am mai făcut în ultima vreme. Era
curioasă unde fusesem cu o seară înainte.
— Ai cunoscut pe cineva? m‑a întrebat, cu ochii aprinşi
de speranţă.
Era de‑a dreptul înduioşător.
Aproape că i‑am spus că da, pentru că era adevărat,
dar minciuna mi‑a venit mult mai uşor. I‑am spus că
fusesem la o întâlnire a Alcoolicilor Anonimi, în Witney.
— Oh, a făcut ea, părând jenată, uitându‑se fix la salata
ei grecească ofilită. Am crezut că ai călcat strâmb. Vineri.
— Da. Cathy, n‑o să‑mi fie uşor să trec peste asta, i‑am
spus, şi m‑am simţit prost, pentru că îmi dau seama că ei
chiar îi pasă dacă beau sau nu. Dar încerc din răsputeri.
— Dacă ai nevoie de mine, ştii tu, să vin cu tine...
— Acum nu, i‑am spus. Dar îţi mulţumesc.
— Păi, poate că facem ceva împreună, poate mergem la
sală? m‑a întrebat.
Am râs, dar apoi mi‑am dat seama că vorbea serios şi
i‑am răspuns că o să mă gândesc la propunerea ei.
Tocmai a plecat — a sunat Damien să‑i spună că s‑a
întors de la maică‑sa, aşa că s‑a dus la el. M‑am gândit
să‑i zic ceva — de ce te tot duci să te arunci în braţele
lui de câte ori te cheamă? Dar nu sunt în cea mai fericită
poziţie să‑i dau sfaturi despre relaţia ei — sau orice altfel
de sfat — şi, în plus, simt că aş bea ceva. (M‑am tot gândit
la asta de când am ajuns la Giraffe şi chelnerul ăla fad
m‑a întrebat dacă n‑aş vrea un pahar de vin, iar Cathy a
161

Paula Hawkins

zis foarte ferm: Nu, mulţumim frumos.) Îi fac cu mâna la
revedere şi simt cum mă furnică toată pielea în aşteptarea
acelui pahar, aşa că încerc să scap de gândurile bune (nu
face chestia asta, ne descurcăm aşa de bine). Mă încalţ ca
să mă duc la buticul de băuturi din colţul străzii, când
sună telefonul. Tom. Sigur e Tom. Îmi scot telefonul din
geantă, mă uit la ecran şi simt că inima îmi bate mai tare.
— Salut! Urmează o tăcere, aşa că îl întreb: Eşti OK?
După o scurtă pauză, Scott spune:
— Da, OK. Sunt OK. Am sunat doar ca să‑ţi spun mul‑
ţumesc pentru ieri. Pentru că ţi‑ai făcut timp să vii să‑mi
spui.
— Oh, pentru nimic. Nu trebuia să...
— Te deranjez?
— Nu. E OK. Tăcere la celălalt capăt al liniei, aşa că am
zis din nou: E OK. E ceva... s‑a întâmplat ceva? Ai vorbit
cu cei de la poliţie?
— A venit pe‑aici ofiţerul care ţine legătura cu familiile
celor dispăruţi, a spus el, şi mie inima a început să‑mi
bată cu putere. O doamnă detectiv‑sergent Riley. I‑am
zis despre Kamal Abdic. I‑am zis că n‑ar strica să stea de
vorbă cu el.
— I‑ai zis că... I‑ai spus că ai vorbit cu mine?
Îmi simţeam gura complet uscată.
— Nu, nu i‑am zis. M‑am gândit că poate... Nu ştiu.
M‑am gândit că e mai bine dacă numele lui vine mai
degrabă de la mine. I‑am spus... e o minciună, ştii, dar
i‑am zis că mi‑am încordat puterile să mă gândesc la ceva
semnificativ şi că am ajuns la concluzia că ar merita să
stea de vorbă cu terapeutul ei. I‑am zis că am suspiciuni
legate de relaţia lor.
Pot să respir din nou.
162
fiction connection

Fata din tren

— Şi ea ce‑a zis? îl întreb.
— Mi‑a zis că a vorbit deja cu el, dar că o să vorbească
din nou. Mi‑a pus multe întrebări legate de motivul
pentru care nu am menţionat numele lui şi înainte.
Tipa... nu ştiu ce să zic. Nu am încredere în ea. Se pre‑
supune că e de partea mea, dar tot timpul am senzaţia
că‑şi bagă nasul peste tot, că vrea să mă facă să cedez,
să divulg ceva.
Sunt ridicol de mulţumită să văd că nici el n‑o place;
încă un lucru pe care îl avem în comun, încă ceva care
ne leagă.
— Oricum, nu voiam decât să‑ţi mulţumesc. Pentru că
ai venit să‑mi spui. A fost, de fapt... sună ciudat, dar mi‑a
făcut bine să vorbesc cu cineva... cu cineva cu care nu
sunt atât de apropiat. Ca să pot gândi mai raţional. După
ce ai plecat, m‑am tot gândit la prima şedinţă de terapie
a lui Megan — la Abdic — m‑am gândit la cum era când
s‑a întors de acolo. Era ceva diferit la ea, o oarecare rela‑
xare. Nu, ştiu, spune el, oftând zgomotos. Poate că îmi
imaginez toate astea.
Aveam acelaşi sentiment pe care‑l avusesem cu o zi
în urmă — că nu mai vorbeşte cu mine, ci că vorbeşte,
pur şi simplu. Devenisem un soi de cutie de rezonanţă,
iar asta mă bucură. Mă bucur să‑i fiu de ajutor.
— Mi‑am petrecut toată ziua scotocind iar prin lucru‑
rile lui Megan, îmi spune. Am cotrobăit deja de vreo
cinci‑şase ori prin dormitorul nostru, şi toată casa, că‑
utând ceva, orice care ar putea să‑mi dea o idee despre
unde ar putea fi. N‑a lăsat nici e‑mailuri, nici scrisori,
nimic. M‑am gândit c‑aş putea să‑l contactez, dar cabi‑
netul lui e închis azi şi nu ştiu unde să găsesc numărul
lui de telefon.
163

Paula Hawkins

— Şi crezi că e o idee bună? îl întreb. Adică, nu crezi
totuşi că ar trebui să laşi toate astea pe mâna poliţiei? Nu
vreau să fiu eu cea care o spune cu voce tare, dar cred că
amândoi gândim acelaşi lucru: tipul e periculos. Sau, cel
puţin, ar putea fi periculos.
— Nu ştiu, pur şi simplu, nu ştiu.
Se simţea o oarecare disperare în vocea lui, care mă
îndurera, dar nu aveam ce să‑i spun ca să‑i aduc alinare.
Îl aud cum respiră la celălalt capăt al firului; o respiraţie
rapidă, scurtă, ca şi cum i‑ar fi fost frică. Vreau să‑l întreb
dacă nu cumva e cineva acolo, cu el, dar nu pot; ar suna
prost, ca şi cum m‑aş băga în viaţa lui.
— L‑am văzut pe fostul tău soţ azi, îmi spune, şi mi se
ridică părul în cap.
— Oh?
— Da. Am ieşit să‑mi iau nişte ziare şi l‑am văzut pe
drum. M‑a întrebat dacă sunt bine, dacă am vreo veste.
— Oh, repet eu, pentru că nu ştiu ce altceva să spun, cu‑
vintele refuză să iasă. Nu vreau ca el să stea de vorbă cu Tom.
Tom ştie că eu n‑o cunosc pe Megan Hipwell. Tom ştie că
am fost pe Blenheim Road în noaptea în care a dispărut.
— Nu i‑am pomenit de tine. N‑am... ştii tu. Nu eram
sigur că ar trebui să‑i spun că te‑am întâlnit.
— Nu, nu cred că ar fi bine să‑i zici de mine. Nu ştiu.
Ar putea fi ciudat.
— OK, mi‑a zis.
Urmează o tăcere îndelungată. Aştept ca bătăile
inimii să mi se mai potolească. Cred că vrea să termine
conversaţia, dar apoi spune:
— Chiar nu ţi‑a vorbit niciodată despre mine?
— Sigur... sigur că mi‑a vorbit despre tine, îi zic. Adică
n‑am vorbit chiar aşa de des, dar...
164
fiction connection

Fata din tren

— Dar ai venit pe la noi, pe‑acasă. Megan invită foarte
rar pe cineva la noi. E o persoană foarte discretă şi ţine
foarte mult la spaţiul ei personal.
Încerc să caut un motiv pentru care m‑aş fi dus la ei.
Îmi doresc să nu‑i fi spus niciodată că am fost în casa lor.
— Am venit la voi să împrumut o carte.
— Serios?
Nu mă crede. Nu e o cititoare. Mă gândesc la casă —
nu erau cărţi pe rafturile de acolo.
— Ce fel de lucruri spunea? Despre mine?
— Păi, era foarte fericită, îi spun. Cu tine, adică. În re‑
laţia voastră. În timp ce spun toate astea, îmi dau seama
ce ciudat sună, dar nu am cum să fiu mai clară de‑atât,
aşa că încerc să ies din bucluc. Ca să fiu sinceră, eu am
avut multe probleme în căsnicia mea, aşa că a fost mai
mult un soi de comparaţie şi contrast. Ea se lumina la
faţă când vorbea despre tine.
Ce clişeu oribil!
— Serios? Scott nu pare să bage de seamă, în vocea lui
simţindu‑se o tristeţe profundă. Mă bucur să aud asta.
Se opreşte şi îl aud respirând, rapid şi sacadat, la celălalt
capăt al firului. Ne‑am... ne‑am certat groaznic, spune
el. În noaptea în care a plecat. Nu pot să suport gândul
că era supărată pe mine când..., însă nu mai reuşeşte să
spună ceea ce avea de spus.
— Sunt sigură că n‑a ţinut supărare, îi zic. Cuplurile se
ceartă. Cuplurile se ceartă tot timpul.
— Da, dar asta a fost o ceartă urâtă de tot, a fost teribil
şi nu pot... simt că nu pot să spun nimănui, pentru că,
dacă aş face‑o, aş părea vinovat.
Vocea lui are în ea ceva nou: ceva apăsător, încărcat
de vină.
165

Paula Hawkins

— Nu‑mi aduc aminte cum a început, spune el şi din
start nu cred o iotă din ce zice, dar apoi mă gândesc la
toate certurile pe care eu însămi le‑am uitat, şi‑mi muşc
limba. Ne‑am ambalat teribil, spune el. Am fost... foarte
rău cu ea. Am fost un ticălos. Un ticălos absolut. Ea era
foarte supărată. S‑a dus sus şi şi‑a pus câteva lucruri într‑o
geantă. Nu ştiu exact ce, dar am observat că şi periuţa de
dinţi dispăruse, aşa că am ştiut că n‑avea de gând să se
mai întoarcă acasă. Am presupus... m‑am gândit că tre‑
buie să se fi dus la Tara, să stea la ea în noaptea aceea. S‑a
mai întâmplat şi altă dată. Doar o singură dată. Vreau să
spun că nu făcea chestia asta în mod obişnuit. Nu m‑am
dus după ea, continuă el, şi mi‑am dat seama brusc că
iar nu vorbeşte cu mine, ci că se confesează. Că el e de o
parte a confesionalului şi eu de cealaltă, un om fără chip,
nevăzut. Am lăsat‑o să plece.
— Asta a fost sâmbătă seara?
— Da. Atunci am văzut‑o ultima dată. Exista un martor
care a văzut‑o — sau, mă rog, a văzut „o femeie ale cărei
semnalmente se potrivesc cu ale ei“ — mergând spre gara
Witney, pe la şapte şi un sfert. Asta ştiu din articolele
din ziare. Atunci a fost văzută ultima dată. Nimeni nu‑şi
aduce amite să fi văzut‑o pe peron sau în tren. În gară
nu există camere de luat vederi şi n‑a fost înregistrată
pe nicio cameră din Corly, deşi rapoartele poliţiei spun
că asta nu înseamnă că ea n‑a fost acolo, pentru că sunt
destule „unghiuri moarte“ în gară.
— Cât era ceasul când ai încercat s‑o contactezi? îl în‑
treb eu.
Urmează încă o tăcere lungă.
— Păi... m‑am dus în pub. The Rose, ştii de care vorbesc,
chiar după colţ, pe Kingly Road? Trebuia să mă răcoresc,
166
fiction connection

Fata din tren

să înţeleg ce era în mintea mea. Am băut câteva halbe,
apoi m‑am întors acasă. Puţin înainte de zece. Cred că
am sperat că a avut timp să se calmeze şi că s‑a întors
acasă. Dar nu se întorsese.
— Deci, era în jur de zece când ai încercat s‑o suni?
— Nu. Vocea lui era aproape o şoaptă acum. Nu, n‑am
încercat. Am băut câteva beri şi acasă, m‑am uitat la tele‑
vizor. Apoi m‑am dus la culcare.
Mă gândesc la toate certurile pe care le‑am avut cu
Tom, toate lucrurile groaznice pe care le‑am spus după ce
am băut prea mult, toate ieşirile intempestive în stradă,
urlând la el, spunându‑i că nu vreau să‑l mai văd nicio‑
dată. El m‑a sunat întotdeauna, a stat de vorbă cu mine
să mă calmeze, să mă facă să mă întorc acasă.
— Mi‑am imaginat că stătea în bucătăria Tarei, ştii, vor‑
bind despre ce cretin sunt. Aşa că am lăsat‑o baltă.
A lăsat‑o baltă. Suna atât de crud, de indiferent, şi
nu sunt surprinsă că n‑a mai spus nimănui altcuiva po‑
vestea asta. Sunt surprinsă că mi‑a spus şi mie. Acesta nu
e Scott cel pe care mi‑l imaginasem, Scott cel pe care îl
ştiam, cel care stătea în spatele lui Megan, pe terasă, cu
mâinile lui mari pe umerii ei osoşi, gata s‑o protejeze de
orice şi oricine.
Sunt gata să închid telefonul, dar Scott continuă să
vorbească.
— M‑am trezit devreme. N‑aveam niciun mesaj pe
telefon. Nu am intrat în panică — am presupus că e
cu Tara şi că încă e foarte supărată pe mine. Atunci am
sunat‑o şi a intrat căsuţa vocală, dar tot nu m‑am spe‑
riat. M‑am gândit că poate doarme sau pur şi simplu
mă ignoră. N‑am reuşit să dau de numărul de telefon al
Tarei, dar aveam adresa ei — era pe cartea de vizită de pe
167

Paula Hawkins

biroul lui Megan. Aşa că m‑am ridicat din pat şi m‑am
dus până la ea.
Mă întreb, dacă nu era îngrijorat, atunci de ce a sim‑
ţit nevoia să se ducă acasă la Tara, dar nu l‑am întrerupt.
L‑am lăsat să vorbească.
— Am ajuns la Tara puţin după ora nouă. I‑a luat ceva
vreme să ajungă până la uşă, dar când a ajuns, părea
foarte surprinsă să mă vadă acolo. Era clar că eram ultima
persoană pe care se aştepta s‑o vadă în prag la ora aceea
din zi, şi atunci mi‑am dat seama... Atunci am ştiut că
Megan nu era acolo. Şi am început să mă gândesc... am
început să...
Pare că se îneacă de emoţie şi eu încep să mă simt
prost că m‑am îndoit de el.
— Mi‑a spus că ultima dată când a văzut‑o pe Megan a fost
la ora de pilates, vineri seara. Atunci am intrat în panică.
După ce închid telefonul, îmi dă prin minte că, pen‑
tru o persoană care nu l‑ar cunoaşte, aşa cum îl cunosc
eu, care nu l‑a văzut cum se comportă cu ea, aşa cum
l‑am văzut eu, multe dintre chestiile pe care le‑a spus
acum ar suna fals.

Luni, 22 iulie 2013
Dimineaţa
Sunt cam ameţită. Am dormit buştean, dar am şi vi‑
sat mult, iar în dimineaţa asta mă chinui să mă trezesc
de‑a binelea. S‑a reîntors canicula şi în vagon e iar de
nerespirat, deşi e pe jumătate gol. Azi m‑am trezit târziu
168
fiction connection

Fata din tren

şi n‑am avut timp să iau un ziar sau să verific ştirile pe
internet înainte să ies din casă, aşa că încerc să accesez
site‑ul BBC de pe telefon, dar nu ştiu din ce motiv îi ia
foarte mult să încarce pagina. La Northcote urcă un tip cu
iPad şi ocupă locul de lângă mine. Nu are nicio problemă
cu încărcarea paginilor, aşa că se duce direct pe pagina
Daily Telegraph şi iată, cu litere de‑o şchioapă, al treilea
titlu: BĂRBAT ARESTAT ÎN LEGĂTURĂ CU DISPARIŢIA
LUI MEGAN HIPWELL.
Mă sperii aşa de rău încât uit de mine şi mă las peste
el, ca să văd mai bine articolul. El ridică privirea, iritat,
aproape scos din fire.
— Îmi cer scuze, îi zic eu. O ştiu pe tipă. Pe tipa dispă‑
rută. O ştiu.
— Oh, ce îngrozitor, spune el. E un tip de vârstă mijlo‑
cie, care ştie să vorbească şi să se îmbrace. Vreţi să citiţi
articolul?
— Dacă se poate? Nu reuşesc să fac să se încarce nimic
pe telefon.
Îmi zâmbeşte cu blândeţe şi îmi înmânează tableta.
Pun degetul pe titlu şi articolul apare instant.
Un bărbat de treizeci de ani a fost arestat în
legătură cu dispariţia lui Megan Hipwell, o femeie
de douăzeci şi nouă de ani, din Witney, care a fost
declarată dispărută sâmbătă 13 iulie. Poliţia nu a
putut să confirme dacă bărbatul arestat este soţul lui
Megan Hipwell, Scott Hipwell, care a fost anchetat
vineri în legătură cu acest caz. Într‑o declaraţie
din dimineaţa aceasta a unui purtător de cuvânt
al poliţiei, se spune: „Putem să vă confirmăm că
am arestat un bărbat în legătură cu dispariţia lui
169

Paula Hawkins

Megan Hipwell. Bărbatul nu a fost încă pus sub
acuzare. Căutările lui Megan Hipwell continuă, iar
în momentul de faţă cercetăm o anumită adresă ca
potenţială scenă a unei crime“.

Acum trecem pe lângă casa lor; pentru prima dată,
trenul n­­‑a mai oprit la semnal. Întorc capul, dar e prea
târziu. A trecut. Mâinile îmi tremură în momentul în care
înmânez iPadul înapoi proprietarului. El clatină compă‑
timitor din cap.
— Îmi pare foarte rău, zice el.
— N‑a murit, îi răspund, iar vocea îmi e atât de gâtuită,
încât nici eu nu cred ce spun. Lacrimile mi se adună în
ochi. Am fost în casa lui. Am fost acolo. Am stat la masă
cu el, m‑am uitat în ochii lui, am simţit ceva. Mă gândesc
la mâinile lui imense şi la faptul că, dacă m‑ar putea dis‑
truge pe mine, ar putea‑o distruge şi pe ea — pe micuţa,
fragila Megan.
Frânele trenului scrâşnesc când ne apropiem de gară,
la Witney, şi eu sar în picioare.
— Trebuie să plec, îi zic tipului de lângă mine, care mă
priveşte oarecum surprins, dar dă din cap înţelegător.
— Baftă, îmi spune.
Alerg pe peron şi cobor în fugă scările. Mă izbesc de
un zid de oameni şi, când ajung aproape de capătul scă‑
rilor, mă împiedic de cineva, care îmi strigă: „Fii atentă,
da?“. Nu ridic privirea să văd cine e, pentru că sunt
atentă la marginea de beton a treptei, penultima pe care
o aveam de coborât. Pe ea este o pată de sânge. Mă întreb
de când o fi acolo. Poate să fie de o săptămână, oare?
Poate să fie sângele meu? Al ei? Mă întreb dacă nu cumva
au găsit sângele ei în casă şi de asta l‑au arestat. Încerc
170
fiction connection

Fata din tren

să‑mi readuc în minte bucătăria, camera de zi. Mirosul:
foarte curat, antiseptic. Să fi fost clor? Nu ştiu, nu‑mi
mai aduc aminte acum, tot ce‑mi amintesc cu claritate e
transpiraţia de pe spatele lui şi respiraţia mirosind a bere.
Alerg prin pasaj, mă împiedic când să iau colţul spre
Blenheim Road. Mergând pe trotuar, îmi ţin respiraţia,
las capul în jos, mi‑e prea frică să ridic privirea, dar când
totuşi o fac, nu e nimic acolo. În faţa casei lui Scott nu
sunt dube parcate, nu sunt maşini de poliţie. Oare să
fi terminat deja de cercetat toată casa? Dacă ar fi găsit
ceva, cu siguranţă că încă ar mai fi acolo, recoltând şi
conservând dovezile. Grăbesc pasul. Când ajung în faţa
casei lui, trag adânc aer în piept. Draperiile sunt date la o
parte, şi la parter, şi la etaj. Draperiile vecinilor se mişcă
uşor. Cineva mă urmăreşte. Păşesc în faţa uşii, cu mâna
ridicată. N‑ar trebui să fiu aici. Nu ştiu ce caut aici. Vreau
doar să văd. Vreau să ştiu. Sunt blocată, pentru o clipă,
între a‑mi ignora complet orice instinct şi a bate la uşă,
sau să mă întorc de unde am venit. Mă întorc să plec şi,
în momentul acesta, uşa se deschide.
Înainte să pot face vreo mişcare, mâinile lui se aruncă
spre mine, mă prinde de braţ şi mă trage spre el. Gura lui
e crispată, ochii îi sunt sălbatici. E disperat. Deschid gura
să ţip, dar e prea târziu, mă trage brusc în casă şi trânteşte
uşa în urma mea.

171

Megan

Joi, 21 martie 2013
Dimineaţa
Eu nu pierd. Ar trebui să ştie asta despre mine. Nu
pierd la astfel de jocuri.
Ecranul telefonului meu este inactiv. Încăpăţânat,
insolent. Nu sunt mesaje scrise, apeluri ratate, nimic. De
fiecare dată când mă uit la el, mă simt de parcă m‑ar fi
pălmuit cineva şi mă enervez din ce în ce mai tare. Ce s‑a
întâmplat cu mine, în camera aceea de hotel? Ce‑a fost în
mintea mea? Că aveam o legătură, că era ceva real între
noi? El nu are nicio intenţie să plece undeva cu mine.
Dar l‑am crezut pentru o secundă — pentru mai mult
de o secundă —, şi asta a fost chestia care m‑a scos cu
adevărat din minţi. Am fost ridicolă, credulă. În tot acest
timp, el râdea de mine.
Dar crede că o să stau să bocesc după el, are mult de
aşteptat. Pot să trăiesc şi fără el, pot să mă descurc foarte
bine fără el — dar nu‑mi place să pierd. Nu mă caracte‑
rizează. Nimic din toate astea nu mă caracterizează. Eu
172

fiction connection

Fata din tren

nu sunt respinsă de nimeni. Eu sunt cea care întoarce
spatele şi pleacă.
Mă ambalez singură până ajung în pragul nebuniei,
nu mă pot abţine. Nu mă pot opri să nu mă întorc cu gân‑
dul la după‑amiaza aceea din camera de hotel şi să reiau,
iarăşi şi iarăşi, ce mi‑a spus, cum m‑a făcut să mă simt.
Ticălosul!
Dacă el crede că o să dispar, că o să plec discret, se
înşală. Dacă nu răspunde la telefon curând, o să încetez
să‑l mai sun pe mobil şi o să‑l sun acasă. Pur şi simplu,
refuz să fiu ignorată.
La micul dejun, Scott mă roagă să anulez progra‑
marea la terapeut. Nu spun nimic, mă prefac că nu aud
ce‑mi cere.
— Dave ne‑a invitat la cină, continuă el. N‑am mai fost
pe la ei de‑o veşnicie. Poţi să‑ţi reprogramezi şedinţa?
O spune pe un ton calm, ca şi cum ce‑mi cere nu
e mare lucru, dar simt cum mă priveşte, cum îmi isco‑
deşte chipul. Suntem pe cale să ne certăm şi trebuie să
fiu atentă.
— Nu pot, Scott, e prea târziu s‑o fac, îi răspund. De ce
nu le zici lui Dave şi Karen să vină ei la noi aici sâmbătă
seară?
Numai gândul că ar trebui s‑o fac pe gazda cu Dave
şi Karen în weekend mă oboseşte, dar trebuie să fac un
compromis.
— Nu e prea târziu, zice el, punând cana de cafea pe
masă, în faţa mea. Îşi lasă mâna pe umărul meu pentru
un moment, spunând: anulează şedinţa, OK?
Şi iese din cameră.
În secunda în care se închide uşa, apuc cana de cafea
şi o azvârl în perete.
173

Paula Hawkins

Seara
Aş putea să‑mi spun că nu e tocmai o respingere. Aş
putea să mă conving pe mine însămi că el doar încearcă
să fie corect din punct de vedere moral şi profesional. Dar
ştiu că nu e adevărat. Sau, mă rog, nu e întregul adevăr,
pentru că, dacă doreşti pe cineva foarte mult, moralitatea
(şi, mai ales, profesionalismul) nu intră în discuţie. Vei
face orice ca să fii cu acea persoană. El, pur şi simplu, nu
mă doreşte foarte mult.
Am ignorat toată după‑amiaza apelurile de la Scott,
am ajuns la şedinţa de terapie târziu şi m‑am dus direct
în biroul lui, fără să‑i adresez niciun cuvânt recepţi‑
onerei. El stătea la biroul lui, scriind ceva. A ridicat
privirea spre mine în momentul în care am intrat, nu
mi‑a zâmbit şi apoi s‑a aplecat iar peste hârtiile lui. Eu
am rămas în faţa biroului, aşteptând să se uite la mine.
Mi s‑a părut că a trecut o veşnicie până când a decis
s‑o facă.
— Eşti OK? m‑a întrebat în cele din urmă. Atunci mi‑a
zâmbit. Ai întârziat.
Am simţit că mă sufoc, n‑am mai putut scoate niciun
cuvât. Am ocolit biroul, m‑am sprijinit de el, cu picioa‑
rele atingându‑i coapsa. El s‑a retras.
— Megan, a început, te simţi bine?
Am scuturat din cap. I‑am întins mâna, iar el a luat‑o
într‑a lui.
— Megan, a zis, clătinând din cap.
N‑am spus nimic.
— Nu poţi... Ia loc, te rog, a spus. Să stăm de vorbă.
Am scuturat din cap.
— Megan.
174
fiction connection

Fata din tren

De fiecare dată când îmi pronunţa numele, era din
ce în ce mai rău.
S‑a ridicat în picioare, a dat roată biroului, îndepăr‑
tându‑se de mine. A rămas în mijlocul încăperii.
— Poftim, mi‑a spus, pe un ton foarte oficial — chiar
uşor agresiv. Stai jos.
M‑am dus după el, în mijlocul camerei, l‑am cuprins
de talie, i‑am pus o mână pe piept. El m‑a apucat de în‑
cheieturile mâinilor şi s‑a îndepărtat de mine.
— Nu, Megan. Nu se poate... nu putem să...
Şi‑a întors faţa de la mine.
— Kamal, i‑am zis, cu respiraţia întretăiată. Uram sune‑
tul vocii mele în asemenea stare. Te rog.
— Chestia asta... care se întâmplă acum. Nu se cuvine.
E normal, crede‑mă, dar...
I‑am spus că nu voiam decât să fiu cu el.
— E transfer afectiv, Megan, a zis el. Se mai întâmplă
din când în când. Mi se întâmplă şi mie. Ar fi trebuit să‑ţi
spun despre asta data trecută. Îmi pare rău.
Atunci, am vrut să urlu. O zicea de parcă era un lucru
atât de banal, de comun, de apatic.
— Adică vrei să‑mi spui că nu simţi nimic? l‑am întrebat.
Vrei să‑mi spui că toate astea sunt doar în mintea mea?
El a clătinat din cap.
— Megan, trebuie să pricepi că n‑ar fi trebuit să las lu‑
crurile să ajungă atât de departe.
Am venit şi mai aproape de el, mi‑am pus mâinile
pe coapsele lui şi l‑am întors spre mine. El m‑a luat
iar de mâini, cu degetele lui lungi ţinându‑mi strâns
încheieturile.
— Mi‑aş putea pierde slujba, mi‑a spus, şi atunci mi‑am
pierdut controlul.
175

Paula Hawkins

M‑am retras, supărată, cu violenţă. A încercat să
mă ţină, dar n‑a putut. Urlam la el, îi spuneam că mi
se rupe de slujba lui. Încerca să mă facă să tac — îngri‑
jorat, presupun, de ce‑ar putea gândi recepţionera, de
ce‑ar putea gândi ceilalţi pacienţi. M‑a apucat de umeri,
împlântându‑şi unghiile în carnea mea şi ţintuindu‑mă
în loc, ca să mă calmez, spunându‑mi să încetez să mă
mai port ca un copil. M‑a scuturat, rău de tot; am crezut,
pentru un moment, că o să mă pocnească.
L‑am sărutat pe gură, l‑am muşcat de buza de jos cât
de tare am putut; îi simţeam sângele în gură. M‑a împins.
În drum spre casă, m‑am gândit la tot felul de pla‑
nuri de răzbunare. M‑am gândit la toate problemele pe
care aş putea să i le fac. Aş putea să fac în aşa fel încât să
fie dat afară sau mai rău. Totuşi, n‑o voi face, pentru că
îmi place prea mult. Nu vreau să‑l rănesc. Nici măcar nu
sunt supărată că m‑a respins. Ce mă enervează cel mai
tare e că n‑am un final la povestea mea şi nu pot să încep
o alta cu altcineva, e prea greu.
Nu pot să mă duc acasă acum, pentru că nu ştiu cum
aş putea să explic vânătăile de pe braţe.

176
fiction connection

Rachel

Luni, 22 iulie 2013
Seara
Şi acum aştept. E agonizant să nu ştii, să vezi cum
totul trebuie să se mişte cu încetinitorul. Dar nu mai e
nimic de făcut.
Am avut dreptate, în dimineaţa asta, când mi‑a fost
atât de frică. Doar că nu ştiam de ce trebuia să‑mi fie frică.
Nu de Scott. E posibil, când m‑a tras în casă, să fi
văzut imediat groaza din ochii mei, pentru că mi‑a dat
drumul imediat. Cu privirea sălbatică şi cu părul ciufulit,
a făcut câţiva paşi înapoi, speriat de lumină, şi a închis
uşa după noi.
— Ce cauţi aici? Sunt fotografi şi jurnalişti peste tot. Nu
pot să‑mi permit să apară oameni la uşă. Să dea târcoale.
O să spună cine ştie ce despre mine... O să încerce să... O
să încerce orice, o să facă poze, o să...
— Nu e nimeni afară, i‑am spus, deşi, ca să fiu sinceră,
nu mă uitasem cu atenţie. Poate că erau diverşi indivizi
prin maşini, aşteptând să se întâmple ceva.
177

Paula Hawkins

— Ce cauţi aici? m‑a întrebat din nou.
— Am înţeles că... sunt veşti. Voiam doar să... el e? L‑au
arestat?
A dat din cap că da.
— Da, azi‑dimineaţă. Tipa de la relaţii cu publicul a fost
aici. Ea mi‑a zis. Dar n‑a putut să... nu vor să‑mi spună de
ce. Trebuie să fi descoperit ceva, dar nu vor să‑mi spună
ce. Totuşi, pe ea n‑au găsit‑o. Ştiu că n‑au găsit‑o.
Se aşază pe scări şi îşi strânge braţele în jurul corpu‑
lui. Tremură din toate mădularele.
— Nu mai suport. Nu mai suport să stau să aştept să
sune telefonul. Şi când sună telefonul, ce‑o să se întâm‑
ple? O să primesc cea mai cumplită veste? Va fi... însă şi‑a
pierdut şirul gândurilor, a ridicat privirea spre mine ca şi
cum atunci mă vedea prima dată. De ce‑ai venit?
— Am vrut să... M‑am gândit că n‑ai vrea să fii singur.
S‑a uitat la mine ca şi cum aş fi înnebunit complet.
— Nu sunt singur, a spus.
S‑a ridicat şi m‑a dat la o parte, ca să intre în su‑
fragerie. Pentru o clipă, am rămas acolo unde eram, în
picioare. Nu ştiam dacă să mă duc după el sau să ies din
casă, dar apoi a strigat către mine:
— Vrei cafea?
Afară, în grădină, era o femeie care fuma. Înaltă, cu
părul cărunt, îmbrăcată elegant — în pantaloni negri
şi o bluză albă, deschisă la gât. Se plimba de‑a lungul şi
de‑a latul grădinii, dar de îndată ce m‑a văzut, s‑a oprit,
a aruncat ţigara pe dalele de piatră şi a strivit‑o cu talpa.
— Poliţia? m‑a întrebat, nesigură, intrând în bucătărie.
— Nu, eu...
— Mamă, dumneaei e Rachel Watson, a spus Scott. Fe‑
meia care m‑a contactat ca să‑mi spună de Abdic.
178
fiction connection

Fata din tren

A clătinat încet din cap, ca şi cum explicaţia lui Scott
n‑o ajuta cine ştie ce; m‑a analizat, mişcându‑şi privi‑
rea cu repeziciune, din cap până‑n picioare şi apoi de la
capăt.
— Oh.
— Eu doar... ăăă...
N‑aveam un motiv serios pentru care mă aflam
acolo. Nu puteam să‑i spun, nu‑i aşa, că vezi, eu voiam
doar să ştiu. Voiam doar să înţeleg.
— Mda, păi Scott îţi e foarte recunoscător că l‑ai abor‑
dat. Evident că acum aşteptăm să vedem exact ce se
întâmplă.
A făcut câţiva paşi spre mine, m‑a luat de cot şi m‑a
îndreptat gentil spre uşa de la intrare. Am aruncat o pri‑
vire spre Scott, dar el nu se uita la mine; privirea lui era fi‑
xată undeva dincolo de fereastră, dincolo de calea ferată.
— Îţi mulţumim că ai trecut pe la noi, doamnă Watson.
Vă suntem, cu adevărat, recunoscători.
M‑am trezit pe pragul din faţa uşii, cu uşa închisă
în spatele meu, şi când am ridicat privirea, i‑am văzut:
Tom împingând căruciorul şi Anna lângă el. S‑au oprit
brusc în momentul în care m‑au văzut. Anna şi‑a dus
mâna la gură şi s‑a repezit să‑şi ia copilul în braţe. Leoaica
protejându‑şi puiul. Am vrut să‑i râd în faţă, să‑i spun că
nu sunt aici pentru tine, nu mă interesează nici cât negru
sub unghie de fiică‑ta.
Sunt alungată. Mama lui Scott a fost cât se poate de
clară. Sunt alungată şi sunt dezamăgită, dar n‑ar trebui
să conteze, pentru că l‑au arestat pe Kamal Abdic. L‑au
prins şi eu i‑am ajutat s‑o facă. Am făcut ce trebuie. L‑au
prins şi n‑o să mai dureze mult până o vor găsi pe Megan
şi o vor aduce acasă.
179

Anna

Luni, 22 iulie 2013
Dimineaţa
TOM M‑A TREZIT DEVREME cu un sărut şi un zâm‑
bet ştrengăresc. În dimineaţa asta, are o întâlnire mai
târziu, aşa că a zis s‑o luăm pe Evie şi să mergem la ca‑
feneaua din colţ să luăm micul dejun. E un local în care
ne întâlneam când am început să ne vedem. Pe vremea
aceea, obişnuiam să stăm la masa de la fereastră — ea
era la birou, la Londra, aşa că nu exista niciun pericol
să treacă pe‑acolo şi să ne descopere. Dar exista totuşi
senzaţia aceea palpitantă — dacă totuşi vine acasă mai
devreme, pentru un motiv sau altul: poate că i se face
rău sau a uitat cine ştie ce documente esenţiale. Visam
la asta. Îmi doream să vină într‑o zi, să înţeleagă într‑o
secundă că nu‑i mai aparţine. E greu de crezut acum că a
existat vreodată un moment în care mi‑am dorit să apară
pe neaşteptate.
De când a dispărut Megan, am evitat pe cât posibil
să merg prin partea aceea — mi se ridică părul în cap
180

fiction connection

Fata din tren

să trec prin dreptul acelei case — dar nu există alt tra‑
seu ca să ajungem la cafenea. Tom merge cu câţiva paşi
înaintea mea, impingând căruciorul; îi cântă ceva lui
Evie, făcând‑o să râdă. Îmi place la nebunie să ieşim aşa,
împreună. Văd cum se uită lumea la noi; îi văd cum se
gândesc: Ce familie minunată. Sunt atât de mândră — mai
mândră decât am fost vreodată în viaţa mea.
Aşa că plutesc în continuare în bula mea de fericire;
suntem aproape de numărul cincisprezece, când văd uşa
deschizându‑se. Pentru un moment, mă gândesc că poate
am halucinaţii, pentru că ea tocmai iese pe uşă. Rachel.
Iese pe uşa din faţă şi rămâne acolo o secundă, ne vede
şi se opreşte în loc. E oribil. Ne aruncă cel mai ciudat
zâmbet, aproape o grimasă, şi nu mă pot abţine să nu mă
năpustesc spre cărucior, s‑o iau în braţe pe Evie, care se
sperie. Fetiţa începe să plângă.
Rachel se îndepărtează repede, în direcţia gării.
Tom strigă după ea.
— Rachel! Ce cauţi aici? Rachel?
Dar ea îşi vede de drum, mergând din ce în ce mai re‑
pede, până când aproape că aleargă, iar noi doi rămânem
în loc, uitându‑ne după ea. Apoi Tom se întoarce spre
mine şi, văzând expresia întipărită pe chipul meu, spune:
— Haide! Mergem acasă.
Seara
Când am ajuns acasă, am aflat că au arestat pe cineva
în legătură cu dispariţia lui Megan Hipwell. Un tip de
care n‑am auzit niciodată până atunci, un terapeut la care
mergea ea. Era o uşurare, cred, pentru că mi‑am imaginat
tot felul de lucruri.
181

Paula Hawkins

— Ţi‑am zis că n‑avea cum să fie un străin, a zis Tom.
Nu e niciodată un străin, nu‑i aşa? În orice caz, habar
n‑avem ce s‑a întâmplat cu adevărat. Poate că ea e vie şi
nevătămată. Probabil că a fugit în lume cu cineva.
— Şi atunci de ce să‑l aresteze pe tipul ăla?
Tom a ridicat din umeri. Era distrat, în felul în care îşi
trăgea haina pe el, cum îşi îndrepta cravata, pregătindu‑se
să plece să se întâlnească cu ultimul client pe ziua asta.
— Ce ne facem? l‑am întrebat.
— Cum adică? a zis el, privindu‑mă lipsit de expresie.
— Ce ne facem cu ea? Cu Rachel. De ce a venit aici? Ce
căuta acasă la Hipwell? Crezi că... crezi că încerca să ajungă
la noi în grădină — ştii, trecând prin grădinile vecinilor?
Tom a râs dispreţuitor.
— Mă îndoiesc. Zău aşa, vorbim despre Rachel aici. N‑ar
fi în stare să‑şi mişte curul ăla imens peste toate gardurile
alea. N‑am nici cea mai vagă idee ce căuta acolo. Poate că
era beată criţă şi a greşit uşa?
— Cu alte cuvinte, avea de gând să se înfiinţeze aici?
A scuturat din cap.
— Nu ştiu. Uite care‑i faza, n‑ai de ce să‑ţi faci griji, OK?
Ţine uşile încuiate. O să‑i dau un telefon să văd ce pune
la cale.
— Eu cred că ar trebui să sunăm la poliţie.
— Şi să spunem ce? Că doar n‑a făcut nimic concret...
— N‑a făcut nimic concret în ultima vreme — asta dacă
nu pui la socoteală faptul că a fost aici în noaptea în care
a dispărut Megan Hipwell, i‑am zis eu. Ar fi trebuit să le
spunem de‑atunci celor de la poliţie.
— Anna, zău aşa, a zis el, cuprinzându‑mă de mijloc.
Chiar nu cred că Rachel are ceva de‑a face cu dispariţia
lui Megan Hipwell. Dar o să stau de vorbă cu ea, OK?
182
fiction connection

Fata din tren

— Dar asta ai spus şi ultima dată...
— Ştiu, a răspuns el încet. Ştiu ce‑am spus. M‑a sărutat,
strecurându‑şi mâna în blugii mei. Hai să nu mergem la
poliţie decât dacă nu avem încotro.
Eu cred că nu mai avem încotro. Nu pot să nu mă
gândesc la zâmbetul pe care ni l‑a aruncat, un rânjet. Era
aproape triumfător. Trebuie să plecăm de‑aici. Trebuie să
plecăm departe de ea.

183

Rachel

Marţi, 23 iulie 2013
Dimineaţa
ÎMI IA O VREME să‑mi dau seama ce simt când mă
trezesc. O izbucnire de exaltare, domolită de altceva: o
frică nedefinită. Ştiu că suntem aproape de aflarea ade‑
vărului. Doar că nu pot să nu mă gândesc că adevărul va
fi unul teribil.
Stau în pat, în capul oaselor, şi iau laptopul, îl des‑
chid şi aştept cu nerăbdare să se încarce, apoi intru pe
internet. Întreg procesul pare interminabil. O aud pe
Cathy umblând prin casă, spălând vasele după micul de‑
jun, urcând la etaj să se spele pe dinţi. Se opreşte câteva
minute în faţa uşii mele. Îmi imaginez cum stă acolo, cu
pumnul ridicat, pregătită să bată. Apoi se răzgândeşte şi
se grăbeşte să coboare.
Se încarcă pagina de ştiri a BBC‑ului. Titlul de pe
prima pagină anunţă reduceri bugetare, iar povestea de
dedesubt se referă la încă un star al unui show de televi‑
ziune de prin anii 1970 acuzat de comportament sexual
184

fiction connection

Fata din tren

neadecvat. Nimic despre Megan; nimic despre Kamal.
Sunt dezamăgită. Ştiu că cei de la poliţie au la dispoziţie
douăzeci şi patru de ore pentru a pune sub acuzare un
suspect şi acum timpul a expirat. În unele circumstanţe
poţi totuşi să reţii un suspect încă douăsprezece ore.
Ştiu, pentru că ieri am stat toată ziua să mă docu‑
mentez. După ce am fost dată afară din casa lui Scott,
m‑am întors acasă, am deschis televizorul şi mi‑am petre‑
cut aproape toată ziua uitându‑mă la ştiri, citind articole
online. Aşteptând.
Pe la amiază, poliţia a dezvăluit numele suspectului.
La ştiri s‑a vorbit despre „dovezile descoperite la reşe‑
dinţa doctorului Abdic şi în maşina acestuia“, dar n‑au
menţionat care sunt acelea. Poate sânge? Telefonul ei,
pe care, până acum, nu‑l găsiseră? Haine, o geantă, peri‑
uţa de dinţi? Tot arătau poze cu Kamal, prim‑planuri ale
chipului lui întunecat şi frumos. Fotografia pe care au
folosit‑o nu e cea de la poliţie, din timpul arestării, ci un
polaroid: e undeva în vacanţă, nu zâmbeşte propriu‑zis,
dar pe aproape. Pare prea blând, prea frumos ca să fie un
criminal, dar aparenţele pot fi înşelătoare — se spunea
despre Ted Bundy că arăta precum Cary Grant.
Am aşteptat toată ziua să apară şi alte ştiri, să se facă
publică punerea sub acuzare: răpire, cauzare de vătămare
corporală sau mai rău de atât. Am aşteptat să aflu unde e,
unde a ţinut‑o. Au arătat poze de pe Blenheim Road, din
gară, din faţa casei lui Scott. Comentatorii au tot vorbit
despre implicaţiile posibile ale faptului că nici telefonul
lui Megan şi nici cardurile ei de credit n‑au mai fost folo‑
site de mai bine de o săptămână.
Tom m‑a sunat de mai multe ori. N‑am răspuns. Ştiu
ce vrea. Vrea să ştie ce am căutat acasă la Scott Hipwell,
185

Paula Hawkins

ieri‑dimineaţă. Lasă‑l să se întrebe. N‑are a face cu el. Nu
totul are legătură cu el. Oricum, bănuiesc că mă sună la
cererea ei expresă. Nu‑i datorez nicio explicaţie acestei tipe.
Am aşteptat, şi am aşteptat, şi tot nicio acuzaţie: în
schimb, am aflat mai multe despre Kamal, profesionistul
în materie de probleme de sănătate mintală, care i‑a as‑
cultat secretele şi necazurile lui Megan şi care i‑a câştigat
încrederea, după care a abuzat‑o, a sedus‑o şi apoi cine
ştie ce a urmat?
Am aflat despre el că e musulman, că e bosniac, unul
dintre cei care au supravieţuit conflictelor din Balcani şi
că, la cincisprezece ani, a venit în Marea Britanie ca refu‑
giat. Un individ care nu e străin de violenţă, şi‑a pierdut
tatăl şi cei doi fraţi în Srebreniţa. A avut o condamnare
pentru violenţă domestică. Cu cât am aflat mai multe
despre Kamal, cu atât eram mai convinsă că avusesem
dreptate: avusesem dreptate să le spun celor de la poliţie
despre el, avusesem dreptate să‑i spun lui Scott.
Mă ridic din pat, trag un halat pe mine şi mă grăbesc
să ajung jos, să deschid televizorul. N‑am nicio intenţie
să ies undeva azi. Dacă vine Cathy acasă pe neaşteptate,
o să‑i spun că sunt bolnavă. Îmi fac o cană de cafea, mă
aşez în faţa televizorului şi aştept.
Seara
Pe la vreo trei, m‑am plictisit. M‑am plictisit de aju‑
toare sociale şi de pedofilii anilor şaptezeci din showu‑
rile de televiziune, eram enervată că nu spuneau nimic
despre Megan, nimic despre Kamal, aşa că m‑am dus la
magazinul cu băuturi alcoolice şi am cumpărat două sti‑
cle de vin alb.
186
fiction connection

Fata din tren

Sunt aproape de finalul primei sticle când se întâm‑
plă. E altceva la ştiri acum, un film făcut cu camera miş‑
cată, în imagine e o clădire pe jumătate terminată (sau pe
jumătate distrusă), în depărtare se aud explozii. Siria sau
Egipt, sau poate Sudan? Am dat la minimum sunetul, nu
sunt prea atentă. Când, deodată, apare ceva: pe burtiera
de pe ecran scrie că guvernul se confruntă cu tăierile
de fonduri pentru clinicile legale sociale şi că Fernando
Torres va fi scos din joc timp de patru săptămâni, din
cauza unei întinderi de tendon la un genunchi şi că sus‑
pectul în cazul dispariţiei lui Megan Hipwell nu a fost pus
sub acuzare şi că a fost eliberat.
Pun paharul jos şi iau telecomanda, dau sonorul mai
tare, mai tare, mai tare. Nu poate fi adevărat. Reportajul
de război continuă şi nu se mai termină odată, iar sân‑
gele îmi clocoteşte, dar, în cele din urmă, se termină şi
transmisiunea revine în studio, iar prezentatorul citeşte:
„Kamal Abdic, bărbatul arestat ieri în legătură cu dis‑
pariţia lui Megan Hipwell, a fost pus în libertate fără să
fie pus sub acuzare. Abdic, terapeutul doamnei Hipwell, a
fost reţinut ieri, dar eliberat în dimineaţa aceasta pentru
că poliţia nu are suficiente dovezi împotriva lui.“
Nu mai aud ce spune în continuare. Înnebunesc,
cu ochii înceţoşaţi, urechile îmi ţiuie puternic, gân‑
dindu‑mă: L‑au avut în mână. L‑au avut în mână şi i‑au
dat drumul.
La etaj, mai târziu. Am băut prea mult, nu mai văd
cum trebuie ecranul calculatorului, văd dublu, triplu.
Reuşesc să citesc doar dacă îmi acopăr un ochi cu palma.
Am dureri de cap. Cathy a ajuns acasă, m‑a strigat, dar
i‑am spus că sunt în pat, că nu mă simt bine. Ştie că am
băut.
187

Paula Hawkins

Stomacul îmi e înecat de alcool. Mi‑e greaţă. Nu pot
să gândesc limpede. Nu trebuia să încep să beau atât de
devreme. Nu trebuia să beau deloc. Acum vreo oră l‑am
sunat pe Scott, şi l‑am sunat şi acum câteva minute. N‑ar
fi trebuit să fac nici asta. Dar voiam să ştiu ce minciuni
le‑a spus Kamal. Ce minciuni, de au fost atât de nebuni
încât să le creadă? Poliţia a stricat tot. Nişte idioţi. Mu‑
ierea aia, Riley, e numai vina ei. Sunt convinsă de asta.
Ziarele nu ajută cu nimic. Acum spun că n‑a existat
niciodată o condamnare pentru violenţă domestică. Că a
fost o greşeală. Acum îl fac pe el să pară o victimă.
Nu mai vreau să beau nimic. Ştiu că ar trebui să arunc
restul de vin în chiuvetă, pentru că altfel o să‑l beau pe
tot mâine‑dimineaţă şi, odată pornită, nu o să mă mai
opresc. Ar trebui să‑l arunc în chiuvetă, dar n‑o s‑o fac. O
să‑l caut cu nerăbdare mâine‑dimineaţă.
E întuneric şi aud pe cineva că o strigă pe nume. O
voce, în şoaptă la început, apoi din ce în ce mai tare.
Furioasă, disperată, strigând‑o pe Megan. E Scott — e
supărat pe ea. O strigă iar şi iar. Cred să visez. Încerc să
nu mă trezesc, să rămân în vis, dar, indiferent cât de mult
aş încerca, visul se pierde treptat, se spulberă.

Miercuri, 24 iulie 2013
Dimineaţa
Mă trezeşte un ciocănit uşor în uşă. Ploaia bate în
ferestre; e trecut de opt, dar afară e încă întuneric. Cathy
împinge uşor uşa şi bagă capul în camera mea.
188
fiction connection

Fata din tren

— Rachel? Eşti OK?
Dă cu ochii peste sticla de vin de lângă pat şi umerii
îi cad brusc.
— Oh, Rachel. Intră în cameră, vine lângă pat şi ridică
sticla de jos. Mi‑e prea ruşine să mai spun ceva. Nu te
duci la serviciu? mă întreabă ea. Ieri ai fost?
Nu aşteaptă să‑i răspund, ci se întoarce să iasă din
cameră, aruncându‑mi peste umăr:
— În ritmul ăsta, or să te dea afară.
Ar trebui să‑i spun acum, pentru că şi aşa e furioasă
pe mine. Ar trebui să mă duc după ea şi să‑i spun: am
fost dată afară acum câteva luni pentru că am venit la
birou beată moartă după un prânz de trei ore cu un cli‑
ent, întâlnire în timpul căreia am reuşit să fiu obraznică
şi neprofesională, astfel încât a renunţat la noi şi şi‑a dus
afacerea în altă parte. Când închid ochii, încă mai văd
aievea finalul acelei întâlniri, expresia de pe chipul chel‑
neriţei când mi‑a întins haina, felul în care am intrat în
birou, pe şapte cărări, cum întorcea lumea capetele după
mine. Martin Miles luându‑mă deoparte. Cred că cel mai
bine acum ar fi să te duci acasă, Rachel.
Afară, tunete şi fulgere. Sar din pat ca arsă. La ce
mă gândisem azi‑noapte? Îmi verific agenda neagră, dar
n‑am notat nimic în ea de ieri de la amiază: notiţe despre
Kamal — vârstă, etnie, condamnarea pentru violenţă
domestică. Iau un pix şi tai ultima menţiune.
Jos, îmi fac o cană de cafea şi deschid televizorul.
Azi‑noapte, poliţia a ţinut o conferinţă de presă, iar acum
arăta imagini pe Sky News. La tribună, detectivul‑in‑
spector Gaskill, palid, stors de vlagă, dar calm. Ca un
câine bătut. Nu pomeneşte nici măcar o dată numele lui
Kamal, ci doar că a fost reţinut şi chestionat un suspect,
189

Paula Hawkins

dar că acesta a fost eliberat fără a fi fost pus sub acu‑
zare şi că ancheta este în curs de desfăşurare. Imaginea
se schimbă de pe el pe Scott care stătea cu umerii că‑
zuţi, clipind incomodat de lumina camerelor, cu chipul
transfigurat de suferinţă. Mă doare sufletul să‑l văd aşa.
Vorbeşte calm, cu privirea ţintă în pământ. Spune că n‑a
renunţat să mai spere şi că, indiferent de ce zic cei de
la poliţie, el încă se mai agaţă de ideea că Megan se va
întoarce acasă.
Vorbele lui sună a gol, ca un clinchet fals, dar, fără
să mă uit în ochii lui, nu pot explica de ce. Nu pot să‑mi
dau seama dacă îndoiala lui că ea se va întoarce acasă se
datorează faptului că speranţa pe care o nutrea la început
a fost distrusă de evenimentele ultimelor zile sau faptului
că el ştie că ea nu se va mai întoarce niciodată acasă.
Şi, în momentul acela, îmi amintesc că am sunat la
el acasă ieri. O dată, de două ori? Alerg sus să mă uit pe
telefon şi îl găsesc înfundat între cuverturile de pe pat.
Am trei apeluri ratate: unu de la Tom şi două de la Scott.
Nu am niciun mesaj. Apelul de la Tom a fost aseară, la fel
şi primul de la Scott, dar ceva mai târziu, chiar după mie‑
zul nopţii. Al doilea apel de la Scott a fost azi‑dimineaţă,
acum câteva minute.
Inima îmi tresare. Asta înseamnă că e de bine. În
ciuda eforturilor maică‑sii, în ciuda mesajului subtil pe
care încerca să mi‑l transmită (îţi mulţumesc pentru ajutor,
dar acum cară‑te, naibii), Scott încă mai voia să stea de
vorbă cu mine. Are nevoie de mine. Pentru o clipă mă
simt năpădită de un val de afecţiune pentru Cathy, de
recunoştinţă pentru că mi‑a aruncat restul de vin la chiu‑
vetă. Acum trebuie să‑mi păstrez mintea limpede, pentru
Scott. El are nevoie de mine să gândesc cum trebuie.
190
fiction connection

Fata din tren

Fac un duş, mă îmbrac şi îmi mai fac o cană de cafea,
apoi mă duc în camera de zi, cu agenda mea neagră după
mine, şi‑l sun pe Scott.
— Trebuia să‑mi fi spus, zice el în momentul în care
răspunde la telefon, ce eşti. Tonul lui era rece, fără infle‑
xiuni. Îmi simt stomacul făcându‑se ghem. Ştie. Doamna
detectiv Riley mi‑a spus, după ce i‑au dat drumul terape‑
utului. El a negat că ar fi avut o relaţie cu ea. Iar martora
care a sugerat că era ceva între ei nu prezintă niciun fel
de încredere, din ce zice dumneaei. O alcoolică. Cu posi‑
bile probleme psihice. Nu mi‑a zis numele martorei, dar
să înţeleg că vorbea despre tine, nu?
— Dar... nu, încerc eu să spun. Nu sunt... nu băusem
nimic când i‑am văzut. Era opt şi jumătate dimineaţa,
spun eu, ca şi cum ar însemna ceva chestia asta. Plus că
au găsit dovezi, aşa au zis la ştiri. Că au găsit...
— Insuficiente dovezi.
Şi mi‑a închis telefonul.

Vineri, 26 iulie 2013
Dimineaţa
Nu mai călătoresc spre biroul meu imaginar. Am re‑
nunţat să mă mai prefac. Abia dacă mă deranjez să mă
dau jos din pat. Cred că miercuri m‑am spălat pe dinţi
ultima dată. Încă mă mai prefac că sunt bolnavă, deşi
sunt sigură că nu păcălesc pe nimeni.
Nu pot să fac faţă gândului că aş putea să mă ridic
din pat, să mă îmbrac, să mă sui în tren, să ajung la
191

Paula Hawkins

Londra, să umblu aiurea pe străzi. E şi aşa destul de greu
când e soare afară, însă pe ploaia asta e imposibil. Azi e a
treia zi de ploaie rece, neîntreruptă, de neînvins.
Am probleme cu somnul şi nu doar din cauza bă‑
uturii, ci din cauza coşmarurilor. Sunt blocată undeva,
ştiu că se apropie cineva şi că există o cale de scăpare,
ştiu că există, ştiu că am văzut‑o înainte, doar că nu
reuşesc să găsesc drumul către ea, şi când bărbatul mă
ajunge din urmă, nu pot să strig. Încerc — trag aer în
plămâni şi mă chinui să‑l dau afară —, dar nu iese niciun
sunet, ci doar un hârâit aspru, asemenea unui om care
se luptă să respire.
Câteodată, în coşmarurile mele, mă trezesc în pasajul
subteran de lângă Blenheim Road, iar calea de întoarcere
e blocată şi nu pot să înaintez pentru că e ceva acolo, ci‑
neva care mă aşteaptă, şi mă trezesc cuprinsă de o groază
pură.
N‑o vor găsi niciodată. Cu fiecare zi, cu fiecare oră
care trece, sunt din ce în ce mai sigură. Va deveni unul
dintre acele nume, cazul ei va fi una dintre acele poveşti:
s‑a pierdut, a dispărut, cadavrul n‑a mai fost găsit nicio‑
dată. Iar lui Scott nu i se va face niciodată dreptate, nu va
avea niciodată linişte. Nu se va găsi niciodată trupul pe
care să‑l plângă; nu va şti niciodată ce s‑a întâmplat cu
ea. Nu va cunoaşte niciodată pacea sfârşitului. Nu există
agonie mai mare, nimic nu poate fi mai dureros decât să
nu ştii ce s‑a întâmplat, o agonie care nu se va termina
niciodată.
I‑am scris. Am recunoscut că am o problemă, apoi
am minţit din nou, spunându‑i că totul e sub control,
că primesc ajutor. I‑am spus că nu am probleme psihice.
De fapt, nici nu mai ştiu dacă e adevărat sau nu. I‑am
192
fiction connection

Fata din tren

spus că sunt foarte sigură de ce‑am văzut şi că nu eram
beată când am văzut ce‑am văzut. Măcar atâta lucru ştiu
că e adevărat. Nu mi‑a răspuns. Nici nu mă aşteptam
să‑mi răspundă. Nu mai am acces la el, nu am voie în
preajma lui. Lucrurile pe care vreau să i le spun... nu i le
pot spune niciodată. Nu pot să scriu ce am de zis, n‑ar
ieşi cum trebuie. Vreau să ştie cât de rău îmi pare că n‑a
fost suficient să‑i îndrept spre Kamal, să le spun, uitaţi‑vă,
ăsta e. Trebuia să fi văzut ceva. Sâmbătă seara ar fi trebuit
să am ochii larg deschişi.
Seara
Sunt udă leoarcă, îngheţată până în măduva oaselor,
cu buricele degetelor albite de frig şi încreţite, iar capul
îmi bubuie de mahmureala care m‑a lovit pe la vreo cinci
şi jumătate. Ceea ce are sens, având în vedere că m‑am
apucat de băut pe la amiază. Am ieşit să‑mi iau încă o
sticlă, dar am fost deturnată de un bancomat care mi‑a
trântit mult-anticipata ripostă: fonduri insuficiente.
După asta, m‑am plimbat. Am mers în neştire vreo
oră, prin ploaia torenţială. Centrul pietonal al oraşului
Ashbury era acum numai al meu. Decisesem, undeva în
timpul plimbării mele, că trebuie să fac ceva. Trebuie să
mă revanşez pentru comportamentul meu nepotrivit.
Acum, udă până la piele şi aproape trează, o să‑l sun
pe Tom. Nu vreau să ştiu ce am făcut sau ce am spus în
acea sâmbătă noapte, dar trebuie să aflu. Nu ştiu din care
motiv, dar sunt convinsă că e ceva ce nu ştiu, ceva vital.
Poate că e doar încă un episod de înşelare de sine, încă o
tentativă de a‑mi dovedi mie însămi că nu sunt bună de
nimic. Dar poate că e ceva real.
193

Paula Hawkins

— De luni tot încerc să dau de tine, spune Tom, când
răspunde la telefon. Am sunat la tine la birou, adaugă el
şi lasă tăcerea să‑şi facă datoria.
M‑a prins pe picior greşit, mi‑e ruşine, mi‑e jenă de
mine.
— Trebuie să vorbim, îi zic, despre sâmbătă-noapte.
Acea sâmbătă-noapte.
— Despre ce vorbeşti? Eu trebuie să vorbesc cu tine des‑
pre luni, Rachel. Ce dracu’ căutai acasă la Scott Hipwell?
— Asta nu e important, Tom...
— Ba bine că nu, fir‑ar să fie. Ce căutai acolo? Tu îţi
dai seama sau nu că tipul ar putea fi... Nu ştim nimic cu
certitudine, nu‑i aşa? Poate că i‑a făcut ceva. Ar fi putut
s‑o facă, nu crezi? Ar fi putut să‑i facă ceva soţiei lui.
— Nu i‑a făcut nimic soţiei lui, îi spun eu, sigură pe
mine. Nu el e vinovatul!
— De unde dracu’ ştii tu asta? Rachel, ce se întâmplă?
— Eu doar... Trebuie să mă crezi pe cuvânt. Dar nu de
asta te‑am sunat. Trebuie să vorbesc cu tine despre sâm‑
băta aceea. Despre mesajul pe care mi l‑ai lăsat pe telefon.
Ai spus că am speriat‑o pe Anna.
— Păi, ai speriat‑o. Te‑a văzut împiedicându‑te pe
stradă, ai urlat la ea şi ai înjurat‑o. Era speriată de moarte,
după tot ce s‑a întâmplat data trecută. Cu Evie.
— Mi‑a făcut... mi‑a făcut ceva?
— Dacă ţi‑a făcut ceva?
— Da, mi‑a făcut mie ceva?
— Ce să‑ţi facă?
— Aveam o rană, Tom. La cap. Sângeram.
— O acuzi pe Anna că te‑a atacat? Deja urla la mine de
furios ce era. Pe bune, Rachel. Ajunge! Am convins‑o pe
Anna — şi nu o dată — să nu se ducă la poliţie să depună
194
fiction connection

Fata din tren

plângere, dar dacă mai continui aşa... dacă ne mai hărţu‑
ieşti, dacă mai inventezi asemenea poveşti...
— N‑o acuz de nimic, Tom. Doar că încerc să înţeleg ce
s‑a întâmplat. Nu‑mi mai...
— Nu‑ţi mai aduci aminte! Evident că nu‑ţi mai aduci
aminte. Rachel nu‑şi mai aduce aminte, spune el oftând.
Ascultă! Anna te‑a văzut — erai beată şi violentă. A venit
acasă să‑mi spună, era supărată, aşa că am plecat după
tine să te caut. Erai pe stradă. Cred că ai căzut sau cam aşa
ceva. Erai foarte supărată. Te tăiaseşi la mână.
— Nu mă tăiasem...
— Poate, dar aveai sânge pe mână. Nu ştiu de unde.
Ţi‑am spus că te duc eu acasă, dar nu voiai să auzi. Îţi
pierdusei controlul, nu se mai înţelegea nimic din ce
spuneai. Ai plecat, eu m‑am dus după maşină, dar când
m‑am întors, dispăruseşi. Am dat o tură cu maşina, am
trecut de gară, dar nu te‑am mai văzut — Anna era în‑
grijorată că ai rămas pe undeva prin preajmă, că o să te
întorci şi o să încerci să intri în casă. Eu eram îngrijorat
că o să cazi sau că o să intri în vreun bucluc... Am condus
până în Ashbury. Am sunat la uşă, dar nu erai acasă. Am
sunat de câteva ori. Ţi‑am lăsat un mesaj. Şi da, eram
furios. În momentul ăla, mă scosesei din sărite.
— Îmi pare rău, Tom. Chiar îmi pare rău.
— Ştiu, zice el. Ţie întotdeauna îţi pare rău.
— Mi‑ai zis că am ţipat la Anna, continui eu, chir‑
cindu‑mă la gândul că făcusem asta. Ce i‑am spus?
— Nu ştiu, se stropşeşte el la mine. Ai vrea să mă duc
s‑o chem la telefon, cumva? Poate că ai vrea să schimbaţi
o vorbă, două, aşa, ca între fete?
— Tom...
— Păi, zău aşa... ce importanţă mai are acum?
195

Paula Hawkins

— Ai văzut‑o pe Megan Hipwell în seara aceea?
— Nu! Deja pare îngrijorat. De ce? Tu ai văzut‑o? Doar
nu i‑ai făcut ceva, nu?
— Nu, evident că nu.
El a rămas tăcut un moment.
— Păi, atunci de ce mă întrebi despre asta? Rachel, dacă
ştii ceva...
— Nu ştiu nimic, îi răspund. N‑am văzut nimic.
— De ce te‑ai dus luni acasă la familia Hipwell? Te rog,
spune‑mi — ca să pot s‑o liniştesc pe Anna. E îngrijorată.
— Aveam ceva să‑i spun. Ceva ce am crezut că i‑ar putea
fi de folos.
— N‑ai văzut‑o, dar aveai ceva de spus care i‑ar fi putut
fi de folos?
Ezit un moment. Nu prea ştiu cât ar trebui să divulg,
sau dacă nu cumva ar trebui să păstrez ce ştiu doar pentru
Scott.
— E vorba de Megan, zic eu. Avea o aventură.
— Ia stai — o cunoşteai?
— Puţin, zic eu.
— De unde?
— De la galerie.
— Oh, zice el. Şi cine e tipul?
— Terapeutul ei, răspund. Kamal Abdic. I‑am văzut
împreună.
— Nu, zău? Tipul pe care l‑au arestat? Credeam că i‑au
dat drumul.
— I‑au dat. Şi e numai vina mea, pentru că nu sunt un
martor de încredere.
Tom râde. E un râs blând, prietenesc, fără răutate.
— Rachel, pe bune. Ai făcut ce trebuia, că le‑ai zis des‑
pre el. Sunt sigur că nu e vina ta.
196
fiction connection

Fata din tren

În fundal, aud gângurit de copil, şi Tom spune ceva
departe de telefon, ceva ce nu aud.
— Trebuie să închid, spune el.
Mi‑l şi imaginez lăsând telefonul jos, luându‑şi fetiţa
în braţe, sărutând‑o, îmbrăţişându‑şi soţia. Pumnalul din
inima mea se răsuceşte, iar şi iar, şi iar.

Luni, 29 iulie 2013
Dimineaţa
E 8.07 şi sunt în tren. Înapoi la biroul meu închipuit.
Cathy a fost la Damien tot weekendul, şi când ne‑am
văzut azi‑noapte, nu i‑am dat ocazia să mă apostrofeze.
Am început imediat să‑mi cer scuze pentru comporta‑
mentul meu, i‑am spus că m‑am simţit rău, dar că sunt
pe punctul de a mă pune pe picioare, de a începe un nou
capitol în viaţa mea. Ea a acceptat sau s‑a prefăcut că
acceptă scuzele mele. M‑a îmbrăţişat. Bunăvoinţă la cele
mai înalte cote.
Ştirile despre Megan au dispărut aproape de tot. Era
un articol de analiză în Sunday Times despre incompe‑
tenţa poliţiei, cu trimiteri scurte şi la acest caz, o sursă
anonimă de la Serviciul Regal de Procuratură afirmând
că „acesta este doar unul dintr‑o serie de cazuri în care
poliţia a arestat rapid pe cineva, doar pe baza unor dovezi
nefondate sau greşite“.
Ajungem la semnal. Simt smucitura obişnuită, îm‑
preună cu scrâşnetul familiar, iar trenul încetineşte; pri‑
vesc pe fereastră, pentru că trebuie, pentru că nu pot să
197

Paula Hawkins

suport gândul să n‑o fac, dar nu mai e nimic de văzut
acolo. Uşile sunt închise şi draperiile trase peste ferestre.
Nu se mai vede nimic, doar ploaia în rafale şi apa noro‑
ioasă adunându‑se în bălţi mari în capătul grădinii.
Dintr‑un impuls, cobor din tren la Witney. Tom nu
avea cum să mă ajute, dar poate că bărbatul celălalt ar
reuşi s‑o facă — tipul roşcat. Aştept să coboare pasage‑
rii şi să dispară în pasaj, apoi mă aşez pe singura bancă
acoperită de pe platformă. Poate am noroc. Poate îl văd
coborând din tren. L‑aş putea urmări, să stau de vorbă cu
el. Singura şansă care mi‑a mai rămas, singura carte pe
care o mai pot juca. Dacă nu merge nici asta, trebuie să
las totul baltă. Trebuie să renunţ.
Trece o jumătate de oră. De fiecare dată când aud
paşi pe scări, inima îmi sare din piept. De fiecare dată
când aud clinchet de tocuri, sunt cuprinsă de trepidaţii.
Dacă Anna mă vede aici, aş avea probleme serioase. Tom
m‑a avertizat. A convins‑o să nu implice poliţia, dar dacă
mai continui în felul ăsta...
Nouă şi un sfert. Dacă nu începe lucrul mai târziu,
înseamnă că l‑am ratat. Deja plouă foarte rău şi nu sunt
în stare să mă gândesc că aş putea petrece încă o zi aiu‑
rea la Londra. Ultimii bani pe care îi mai am sunt cele
zece lire împrumutate de la Cathy şi trebuie să mă ţină
până îmi adun suficient curaj cât să‑i cer maică‑mii un
împrumut. Cobor scările, intenţionând să trec pe dede‑
subt, pe celălalt peron şi să mă întorc în Ashbury, când,
dintr‑odată, îl văd pe Scott ieşind grăbit din chioşcul de
presă din faţa intrării în gară, cu haina trasă peste urechi.
Alerg după el şi‑l prind la colţ, chiar vizavi de pasajul
subteran. Îl apuc de braţ şi el se întoarce brusc, surprins.
— Te rog, îi zic, putem să vorbim?
198
fiction connection

Fata din tren

— Dumnezeule mare, mârâie el nemulţumit. Ce dracu’
vrei de la mine?
Mă dau câţiva paşi mai în spate, ridicând mâinile
defensiv.
— Îmi cer scuze, zic eu. Îmi cer scuze. Voiam doar să‑ţi
spun că‑mi pare rău, să‑ţi explic că...
Ploaia torenţială a devenit deja potop. Suntem singu‑
rii oameni de pe stradă, amândoi uzi până la piele. Scott
începe să râdă. Îşi aruncă mâinile în aer şi râde în hohote.
— Hai la mine, spune el. Altfel o să ne înecăm aici.
Scott se duce sus să‑mi aducă un prosop, după ce
a pus ceainicul la fiert. Casa e mai puţin îngrijită decât
acum o săptămână, iar mirosul de dezinfectant a fost
înlocuit de ceva mai aspru, mai natural. Într‑un colţ al
camerei de zi zac nişte ziare; pe măsuţa de cafea şi pe
şemineu, căni murdare.
Scott se înfiinţează lângă mine, înmânându‑mi un
prosop.
— Da, e mizerie mare, ştiu. Maică‑mea mă înnebuneşte
de cap, face curăţenie întruna, strânge după mine perma‑
nent. Ne‑am cam certat. N‑a mai venit pe‑aici de câteva
zile.
Mobilul începe să‑i sune, iar el aruncă o privire spre
ecran şi‑l pune înapoi în buzunar.
— Vorbeşti de lup. Nu se potoleşte nicio clipă, fir‑ar al
naibii.
Mă duc după el în bucătărie.
— Îmi pare tare rău de ce s‑a întâmplat, îi zic.
El ridică din umeri.
— Ştiu. Oricum, nu e vina ta. Adică vreau să zic că s‑ar
fi putut întâmpla şi dacă nu erai...
— Dacă nu eram beată?
199

Paula Hawkins

E întors cu spatele la mine, toarnă cafeaua.
— Păi, da. Dar, oricum, nu aveau nimic în baza căruia
să‑l poată acuza.
Îmi întinde cana de cafea şi ne aşezăm la masă. Bag
de seamă că una dintre fotografiile de pe măsuţa de
lângă perete e întoarsă cu faţa în jos. Scott vorbeşte în
continuare:
— Au găsit unele chestii — păr, papile dermice — în
casa lui, dar el nu neagă că ea ar fi fost acolo. Bine, a
negat la început, dar apoi a recunoscut că a fost acolo.
— De ce‑a minţit?
— Exact. A recunoscut că a fost pe la el pe‑acasă de
două ori, doar ca să stea de vorbă. Nu vrea să spună des‑
pre ce — toată chestia aia cu confidenţialitatea. Părul şi
papilele dermice au fost găsite la parter. N‑au găsit nimic
în dormitor. Se jură pe ce are mai sfânt că nu au avut o
relaţie amoroasă. Dar e un mincinos, aşa că...
Se freacă la ochi. Chipul lui arată de parcă ar fi
gata‑gata să se descompună, iar umerii îi sunt căzuţi. Ca
şi cum s‑ar fi micşorat între timp.
— În maşină au găsit urme de sânge, continuă el.
— Dumnezeule!
— Mda. Tipul de sânge se potriveşte cu al ei. Dar poli‑
ţia nu ştie dacă o să poată să determine ADN‑ul dintr‑o
probă de sânge aşa de mică. Ni se tot spune că ar putea să
nu fie nimic. Dar cum să nu fie nimic, când au descoperit
sângele ei la el în maşină? întreabă el clătinând din cap.
Ai avut dreptate. Cu cât aud mai multe despre tipul ăsta,
cu atât sunt mai sigur. Se uită la mine, mă priveşte fix,
pentru prima dată de când am ajuns aici: I‑o trăgea, şi ea
voia să pună capăt relaţiei, aşa că el... i‑a făcut ceva. Asta
a fost tot. Sunt sigur de asta.
200
fiction connection

Fata din tren

Şi‑a pierdut orice speranţă şi nu‑l condamn. Au trecut
mai bine de două săptămâni şi nu şi‑a deschis telefonul,
n‑a folosit cardurile de credit, n‑a retras bani de la niciun
bancomat. N‑a văzut‑o nimeni. Megan nu mai e.
— Le‑a spus poliţiştilor că e posibil să fi fugit de‑acasă,
spune Scott.
— Doctorul Abdic a zis asta?
Scott dă din cap afirmativ.
— Le‑a spus că nu era fericită cu mine şi că e posibil să
fi plecat.
— Încerca să îndrepte suspiciunea spre altcineva, să‑i
facă să creadă că i‑ai făcut tu ceva.
— Ştiu. Dar se pare că poliţia crede tot ce le spune ti‑
călosul ăsta. Tipa aia, Riley... îmi dau seama după felul
în care vorbeşte despre el. Îi place de el. Vai, săracul,
obiditul refugiat. Îşi lasă capul în jos, chinuit. Poate că
are dreptate, continuă el. Am avut cearta aia oribilă. Dar
nu pot să cred... Nu era nefericită cu mine. Chiar nu era.
Nu era.
Când repetă şi a treia oară, mă întreb dacă nu cumva
încearcă să se convingă pe sine.
— Dar dacă avea o relaţie cu altcineva, atunci trebuie să
fi fost nefericită, nu‑i aşa?
— Nu neapărat, îi răspund. Poate că a fost una dintre
chestiile alea — cum le zice? — de transfer afectiv. Asta
e expresia pe care o folosesc, nu‑i aşa? Când un pacient
dezvoltă — sau crede că dezvoltă — sentimente faţă de
un psihoterapeut. Numai că, se presupune că terapeutul
trebuie să reziste, să‑i arate pacientului că sentimentele
respective nu sunt reale.
Scott mă priveşte, dar am senzaţia că nu ascultă cu
adevărat ce‑i spun.
201

Paula Hawkins

— Ce s‑a întâmplat? mă întreabă. Cu tine. Ţi‑ai părăsit
soţul. Aveai pe altcineva?
Am scuturat din cap.
— A fost taman invers. Anna s‑a întâmplat.
— Îmi pare rău, spune el şi se opreşte.
Ştiu ce urmează să mă întrebe, aşa că, înainte să
apuce s‑o facă, îi spun:
— Au început de dinainte. Eram căsătoriţi încă. Episoa‑
dele mele de beţie. Asta voiai să ştii, nu‑i aşa?
El dă din cap că da.
— Încercam să avem un copil, continui eu, însă vocea
începe să‑mi tremure.
Şi acum, după atâta timp, de fiecare dată când vor‑
besc despre asta mă năpădesc lacrimile.
— Scuză‑mă.
— Nu‑i nimic, mă linişteşte el şi se ridică în picioare, se
duce la chiuvetă şi îmi pune un pahar de apă.
Îl aşază pe masă, în faţa mea.
Îmi dreg vocea, încerc să par cât mai indiferentă
posibil.
— Încercam să avem un copil şi n‑am reuşit. Am intrat
într‑o depresie urâtă şi am început să beau. Era greu să
stai prin preajma mea, şi Tom a căutat refugiu în altă
parte. Iar ea a fost mai mult decât fericită să i‑l ofere.
— Chiar îmi pare foarte rău, e îngrozitor. Ştiu cum... Eu
am vrut copii. Megan tot spunea că nu e pregătită încă.
Acum e rândul lui să‑şi şteargă lacrimile.
— E unul dintre lucrurile... pentru care ne certam
câteodată.
— Din cauza asta v‑aţi certat în ziua în care a plecat?
El oftează, împingându‑şi scaunul şi ridicându‑se în
picioare.
202
fiction connection

Fata din tren

— Nu, spune el şi îmi întoarce spatele. A fost altceva.
Seara
Când ajung acasă, Cathy mă aşteaptă. E în bucătărie,
în picioare, bea nervoasă dintr‑un pahar de apă.
— Ai avut o zi bună la birou? mă întreabă ea, cu buzele
strânse, nemulţumită.
Ştie...
— Cathy...
— Damien a avut o întâlnire azi, lângă Euston. La ple‑
care, a dat nas în nas cu Martin Miles. Dacă ţii tu bine
minte, ei se ştiu oarecum, de pe vremea când Damien
lucra la Laing Fund Management. Martin a fost PR la ei.
— Cathy...
Ia încă o înghiţitură de apă.
— N‑ai mai lucrat acolo de luni bune! Luni de zile! Ai
idee cam cât de prost mă simt? Cât de prost s‑a simţit
Damien? Spune‑mi, te rog, te rog din suflet, că ai o altă
slujbă de care nu mi‑ai zis până acum. Spune‑mi că nu
te‑ai prefăcut că te‑ai dus la muncă. Că nu m‑ai minţit în
halul ăsta — zi după zi după zi — în tot acest timp.
— N‑am ştiut cum să‑ţi spun...
— N‑ai ştiut cum să‑mi spui? Ce‑ai zice de: Cathy, am
fost dată afară pentru că m‑am dus beată la muncă? Ce zici
de asta?
Tresar şi Cathy se înmoaie puţin.
— Îmi pare rău, dar, pe bune, Rachel, spune ea şi chiar
e prea bună cu mine. Ce‑ai făcut în tot acest timp? mă
întreabă. Unde ai fost? Ce‑ai făcut toată ziua?
— Mă plimb. Mă duc la bibliotecă. Iar câteodată...
— Te duci în pub?
203

Paula Hawkins

— Câteodată. Dar...
— De ce nu mi‑ai spus? Se apropie de mine şi‑şi pune
mâinile pe umerii mei. Ar fi trebuit să‑mi spui.
— Mi‑a fost ruşine, îi zic şi încep să plâng.
E urât şi umilitor, dar încep să bocesc de‑a binelea.
Şi suspin, şi oftez, şi biata Cathy mă ţine în braţe şi mă
mângâie pe păr şi‑mi spune că totul o să fie OK. Mă simt
mizerabil. Mă urăsc mai mult ca niciodată.
Mai târziu, pe canapea, cu Cathy lângă mine, bând
ceai, îmi spune ce o să urmeze. O să termin cu băutura, o
să‑mi actualizez CV‑ul, o să‑l contactez pe Martin Miles
şi o să‑l implor să‑mi dea o recomandare. O să încetez
să mai arunc banii pe fereastră pe drumurile dus‑întors,
la Londra, pe călătoriile cu trenul care n‑au niciun sens.
— Pe bune, Rachel, nu înţeleg cum ai reuşit să faci ches‑
tia asta atâta vreme.
Ridic din umeri.
— Dimineaţa iau trenul de 8.04, iar seara mă întorc cu
cel de 17.56. Ăsta e trenul meu. Cel cu care merg mereu.
Asta fac.

Joi, 1 august 2013
Dimineaţa
Ceva îmi acoperă faţa şi nu pot să respir, mă sufoc.
Când reuşesc, în cele din urmă, să mă smulg din vis, mă
lupt să trag aer în plămâni şi simt că mă doare în piept.
Mă ridic în capul oaselor, cu ochii mari cât cepele şi văd
ceva mişcându‑se într‑un colţ al camerei, o întunecime
204
fiction connection

Fata din tren

densă care creşte întruna, încât aproape că îmi vine să
urlu — şi apoi mă trezesc, şi în colţ nu mai e nimic, însă
eu chiar stau în capul oaselor, iar obrajii îmi sunt scăldaţi
de lacrimi.
Aproape că a răsărit soarele, lumina de‑afară abia
începe să se dezmorţească în tonuri de cenuşiu, iar ploaia
care ţine de câteva zile bune continuă să bată în fereastră.
Nu mă mai culc la loc, nu mai am cum, pentru că inima
îmi bubuie atât de tare, că mă doare.
Cred, deşi nu sunt convinsă, că mai am nişte vin,
jos. Nu‑mi amintesc să fi terminat a doua sticlă. E cald,
probabil, pentru că n‑am băgat vinul în frigider; dacă fac
asta, Cathy îl varsă în chiuvetă. Vrea foarte mult să‑mi
revin, dar deocamdată lucrurile nu merg conform cu pla‑
nurile ei. În hol e un dulăpior în care e ascuns aparatul
de măsurat gazele. Dacă mai e vin pe undeva prin casă,
acolo trebuie să‑l fi pus.
Mă strecor pe palier şi merg în vârful picioarelor,
prin semiîntuneric. Deschid dulăpiorul şi scot de‑acolo
sticla; e dezamăgitor de uşoară, n‑a rămas mai mult de un
pahar. Dar tot e mai bun decât nimic. Torn vinul într‑o
cană (în cazul în care Cathy apare de la etaj, pot să mă
prefac că beau ceai) şi pun sticla în coşul de gunoi (o
ascund bine sub o cutie de lapte şi o pungă de chipsuri).
Ajunsă în camera de zi, deschid televizorul, opresc sune‑
tul şi mă aşez pe canapea.
Trec în revistă canalele — nu sunt decât programe
pentru copii şi reclame — şi, brusc, am în faţa ochilor
pădurea de la Corly, care e la mică distanţă de aici: poţi
s‑o vezi din tren. Pădurea de la Corly, ploaia torenţială,
câmpurile dintre linia copacilor şi şinele de tren complet
inundate...
205

Paula Hawkins

Nu ştiu de ce îmi ia aşa de mult timp să‑mi dau
seama ce se întâmplă. Timp de zece secunde, cincispre‑
zece, douăzeci, mă uit la maşini şi la banda albastră cu
alb, şi la cortul alb din fundal şi simt că respiraţia mi‑e
din ce în ce mai sacadată, până când realizez că nu mai
respir deloc.
Ea e. A fost în pădure în tot acest timp, dincolo de
calea ferată, foarte aproape de‑aici. Am trecut pe lângă
acele câmpuri în fiecare zi, dimineaţa şi seara, călătorind
cu trenul, neştiind nimic.
În pădure. Îmi imaginez un mormânt săpat sub tu‑
fişurile pitice şi acoperit în grabă. Îmi imaginez cele mai
urâte lucruri, nişte orori imposibile — trupul ei atârnând
în ştreang, undeva în adâncul pădurii, unde nimeni nu
intră niciodată.
Poate că nu e ea. Poate că e altcineva. Dar ştiu că nu
e altcineva.
Acum, pe ecran e un reporter, un brunet cu părul
lins, dat pe spate. Dau sonorul mai tare şi‑l ascult: rela‑
tează ceea ce ştiu deja, ceea ce simt deja — că nu eu eram
cea care nu putea respira, era Megan.
— Aşa e, spune reporterul, vorbind cu cineva din stu‑
dio, cu mâna lipită de ureche. Poliţia tocmai a confirmat
că a fost descoperit cadavrul unei femei sub apele care
inundă câmpul de la poalele pădurii Corly, care se află la
mai puţin de zece kilometri de casa lui Megan Hipwell.
Doamna Hipwell, după cum ştiţi, a dispărut la începu‑
tul lunii iulie — mai exact, pe treisprezece iulie — şi de
atunci nu se mai ştie nimic de ea. Detectivii susţin că
trupul neînsufleţit, care a fost descoperit de câinii po‑
liţiei la primele ore ale dimineţii, trebuie să fie identifi‑
cat conform protocolului; cu toate acestea, poliţia e de
206
fiction connection

Fata din tren

părere că e vorba de Megan. Soţul doamnei Hipwell a
fost informat.
Tace o vreme. Reporterul din studio îl întreabă ceva,
dar nu aud din cauza sângelui care îmi pulsează în vene.
Duc cana la gură şi beau tot pe nerăsuflate.
Reporterul de pe teren începe să vorbească iar.
— Da, Kay, aşa e. S‑ar părea că trupul a fost îngropat în
pădure, probabil de ceva timp, şi că a fost scos la supra‑
faţă de ploaia torenţială de care am avut parte în ultima
vreme.
E mult mai rău, infinit mai rău decât mi‑am imagi‑
nat. O văd acum, cu chipul distrus, acoperit de noroi, cu
braţele palide, întinzându‑le, ridicându‑le ca şi cum ar fi
săpat pământul cu unghiile, ca să iasă din mormânt. Simt
în gură un lichid fierbinte — fierea şi vinul amar — şi
alerg sus, să vomit.
Seara
Am rămas în pat tot restul zilei. Am încercat să‑mi
fac ordine în gânduri. M‑am străduit să pun cap la cap,
din amintiri, din bucăţi de vise, tot ce s‑a întâmplat în
acea sâmbătă noaptea. În încercarea de a înţelege, de a
vedea totul clar, am pus pe hârtie tot ce ştiam. Scârţâitul
peniţei pe coală îmi părea ca o şoaptă străină la ureche;
îmi ridica părul pe ceafă, îmi dădea senzaţia că mai era
cineva în apartament, chiar dincolo de uşă; pur şi simplu,
nu reuşeam să scap de imaginea ei.
Aproape că mi‑era frică să deschid uşa de la dormitor,
dar când am deschis‑o, nu era nimeni acolo, evident. Am
coborât iar şi am deschis televizorul. Aceleaşi imagini:
pădurea inundată, maşinile de poliţie pe drumul noroios,
207

Paula Hawkins

cortul alb, îngrozitor, totul învăluit într‑o ceaţă cenuşie
şi apoi, dintr‑odată, Megan, zâmbind camerei, încă fru‑
moasă, neatinsă. Apoi Scott, cu capul plecat, ferindu‑se
de fotografi, încercând să ajungă până la uşa casei lui, cu
Riley lângă el. Apoi, biroul lui Kamal. Totuşi, nici urmă
de el.
Nu voiam să aud comentariile, dar trebuia să dau mai
tare, să fac orice, numai să nu mai aud ţiuitul acela în
urechi. Poliţia zicea că femeia, încă neidentificată oficial,
e moartă de ceva timp, posibil de câteva săptămâni. De
asemenea, spunea că încă nu s‑a stabilit cauza decesului.
Că nu sunt dovezi că mobilul crimei ar fi fost unul sexual.
Mi se pare o prostie să declari aşa ceva. Ştiu ce vor să
spună — vor să spună că nu cred că a fost violată, ceea
ce e o binecuvântare, evident, dar asta nu înseamnă că
mobilul crimei n‑a fost unul sexual. Mie mi se pare că
doctorul Kamal o dorea şi că n‑o putea avea, probabil că
ea a încercat să pună punct şi el n‑a putut suporta ideea.
Ăsta e un mobil sexual, nu‑i aşa?
Nu mai suport să mă uit la ştiri, aşa că mă duc sus şi
mă ghemuiesc sub pătură. Îmi golesc geanta pe pat, răs‑
colesc notiţele pe care le‑am mâzgălit pe bucăţi de hârtie,
toate detaliile care îmi veniseră în minte, toate amintirile
care se foiau în mintea mea ca nişte umbre, şi mă întreb
de ce fac toate astea? Cu ce scop anume?

208
fiction connection

Megan

Joi, 13 iunie 2013
Dimineaţa
Nu pot să dorm în căldura asta. Simt târându‑se pe
pielea mea tot felul de gândaci invizibili, pe piept am o
iritaţie, nu reuşesc să mă relaxez. Iar Scott pare să radieze
căldură; a sta lângă el e ca şi cum ai sta la gura sobei. Nu
am cum să stau suficient de departe de el şi mă trezesc pe
marginea patului, cu cearşafurile aruncate de pe mine. E
insuportabil. M‑am gândit să mă duc pe salteaua japo‑
neză din camera de oaspeţi, dar el nu poate să accepte
ideea să se trezească şi să nu fiu lângă el, ceea ce duce,
întotdeauna, la o ceartă oarecare. De obicei, e vorba de
transformarea camerei de oaspeţi în altceva sau la cine
mă gândeam în timp ce stăteam întinsă acolo, singură.
Câteodată vreau să ţip la el, lasă‑mă‑n pace! Lasă‑mă!
Lasă‑mă să respir! Aşa că nu pot să dorm şi sunt furioasă.
Mă simt de parcă deja ne certăm, deşi cearta n‑a început
decât în imaginaţia mea.
Iar în mintea mea, gândurile sunt într‑un iureş continuu.
209

Paula Hawkins

Simt că mă sufoc.
Când a devenit casa aşa de afurisit de mică? Când a
devenit viaţa mea atât de plicticoasă? Asta e tot ce‑am
vrut de la mine? Nu‑mi mai aduc aminte. Tot ce ştiu e
că acum câteva luni începusem să mă simt mai bine, iar
acum nu pot să gândesc şi nu pot să dorm şi nu pot să
pictez, iar nevoia de a fugi devine copleşitoare. Noaptea,
cu ochii pe pereţi, pot s‑o aud, tăcută şi totuşi neînduple‑
cată, de netăgăduit, o şoaptă a minţii mele: Strecoară‑te,
fugi! Când închid ochii îmi vin în minte imagini ale vie‑
ţilor trecute şi viitoare, ale lucrurilor pe care le‑am visat
şi le‑am dorit, pe care le‑am avut, dar cărora le‑am dat
cu piciorul. Nu reuşesc să mă simt bine în pielea mea,
pentru că oriunde mă îndrept, dau numai de ziduri: ga‑
leria închisă, casele de pe drumul ăsta, atenţia sufocantă
a femeilor anoste de la ora de pilates, cărarea din fundul
grădinii, şinele de tren care duc întotdeauna pe cineva
undeva, reamintindu‑mi, iarăşi şi iarăşi, de câteva zeci de
ori pe zi, că eu nu mă duc nicăieri.
Simt că înnebunesc.
Şi totuşi, cu doar câteva luni în urmă mă simţeam
mai bine, mă făcusem mai bine. Eram bine. Dormeam.
Nu trăiam cu teama coşmarurilor. Puteam să respir. Da,
voiam să fug departe. Câteodată. Dar nu în fiecare zi.
Faptul că stăteam de vorbă cu Kamal mă ajuta, n‑am
cum să neg chestia asta. Îmi plăcea să vorbesc cu el. Îmi
plăcea de el. Mă făcea mai fericită. Iar acum am senzaţia
că totul a rămas în aer — fără să trăim profund. E numai
vina mea, evident, pentru că m‑am purtat atât de stupid,
ca un copil, pentru că nu aveam chef să fiu respinsă. Tre‑
buie să învăţ să pierd mai uşor. Acum mă simt prost, mi‑e
ruşine. Îmi ard obrajii numai când mă gândesc la asta. Nu
210
fiction connection

Fata din tren

vreau să rămână ultima impresie pe care şi‑o face despre
mine. Vreau să mă înţeleagă din nou, să mă înţeleagă
mai bine. Şi simt că, dacă m‑aş duce la el, m‑ar ajuta.
Trebuie să ajung la finalul acestei poveşti. Trebuie să
spun cuiva, doar o dată. Să rostesc cuvintele cu voce tare.
Dacă nu dau răul afară din mine, o să mă devoreze. Golul
din mine, pe care mi l‑au lăsat, se face din ce în ce mai
mare, până când o să mă înghită de tot.
Trebuie să‑mi calc pe mândrie, să nu‑mi fie ruşine
şi să mă duc să‑l văd. O să mă asculte. O să‑l fac să mă
asculte.
Seara
Scott crede că sunt la cinema cu Tara. Stau în faţa
apartamentului lui Kamal de cincisprezece minute, în‑
cercând să mă conving să bat la uşă. Mi‑e atât de frică de
felul în care se va uita la mine, după tot ce s‑a întâmplat
ultima dată! Trebuie să‑i demonstrez că îmi pare rău, aşa
că m‑am pregătit anume pentru acest moment: haine
simple, blugi şi tricou, aproape fără niciun machiaj. Tre‑
buie să înţeleagă că nu încerc să‑l seduc.
Simt inima cum stă să‑mi sară din piept când urc
treptele spre uşa de la intrare şi apăs butonul soneriei.
Nu‑mi răspunde nimeni. Luminile sunt aprinse, dar nu
vine nimeni să‑mi deschidă. Poate că m‑a văzut afară,
dând târcoale; poate că e sus, sperând că, dacă mă ignoră,
plec. Dar nu plec nicăieri. El nu ştie cât de hotărâtă pot
să fiu. Odată ce îmi pun ceva în minte, nu‑mi poate sta
nimeni în cale.
Sun din nou, şi apoi a treia oară şi, în cele din
urmă, aud paşi pe scări şi uşa se deschide. E îmbrăcat în
211

Paula Hawkins

pantaloni de trening şi un tricou alb. E desculţ, cu părul
ud, cu faţa roşie şi transpirată.
— Megan. E surprins, dar nu mânios, ceea ce e un înce‑
put bun. Eşti OK? E totul în regulă?
— Îmi pare rău, îi spun eu, şi el îmi face loc să trec.
Îi sunt atât de recunoscătoare, încât aproape că‑l
iubesc.
Mă conduce în bucătărie. Încăperea e într‑un hal fără
de hal: grămezi de veselă murdară pe masă şi pe chiuvetă,
cutii de carton de la mâncare livrată, dând pe‑afară din
coşul de gunoi. Mă întreb dacă nu cumva e deprimat.
Rămân în uşă; el se reazemă de dulapurile din faţa mea
şi‑şi încrucişează braţele la piept.
— Cu ce te pot ajuta? mă întreabă. Chipul lui are o
expresie căutată, perfect neutră, chipul terapeutului. Îmi
vine să mă duc să‑l ciupesc, să‑l fac să zâmbească.
— Trebuie să‑ţi spun că..., încep eu şi apoi mă opresc,
pentru că nu pot să intru, chiar aşa, în miezul problemei,
am nevoie de un preambul. Aşa că schimb tactica. Vreau
să‑mi cer scuze, îi zic, pentru ce s‑a întâmplat. Ultima dată.
— Nu‑i nimic, spune el. Nu‑ţi face griji în privinţa asta.
Dacă ai nevoie să stai de vorbă cu cineva, te pot reco‑
manda cuiva, însă eu...
— Kamal, te rog.
— Megan, nu‑ţi mai pot oferi consiliere de azi înainte.
— Ştiu. Ştiu asta. Dar nu pot să o iau de la capăt cu
altcineva. Nu pot. Am ajuns atât de departe! Eram atât de
aproape. Trebuie doar să‑ţi spun. O singură dată. Şi apoi
voi dispărea, îţi promit. N‑o să te mai deranjez.
El îşi lasă capul într‑o parte. Nu mă crede, îmi dau
seama că nu mă crede. Se gândeşte că, dacă mă primeşte
înapoi acum, n‑o să mai scape de mine niciodată.
212
fiction connection

Fata din tren

— Te rog, ascultă‑mă. Chestia asta n‑o să dureze o veş‑
nicie; am nevoie doar să mă asculte cineva.
— Soţul tău? mă întreabă el, şi eu scutur din cap.
— Nu pot... lui nu‑i pot spune. Nu după atâta timp. El
n‑ar... N‑ar putea să se mai uite la mine dacă‑i spun. Aş fi
o cu totul altă persoană pentru el. N‑ar fi în stare să mă
ierte. Te implor, Kamal. Dacă nu elimin otrava asta, n‑o
să mai dorm niciodată. Te rog să mă asculţi, ca prieten,
nu ca psihoterapeutul meu.
Se întoarce cu spatele la mine, cu umerii uşor lăsaţi
şi se gândeşte. Simt că voinţa mă părăseşte. Apoi, el des‑
chide un dulap şi scoate două pahare fără picior.
— Ca prieten, atunci. Bei un vin?
Mă conduce în sufragerie. Slab luminată de lămpi
standard, are acelaşi aer de neglijenţă domestică, aseme‑
nea bucătăriei. Ne aşezăm faţă în faţă la măsuţa de sticlă
pe care se află, claie peste grămadă, teancuri de reviste
şi meniuri pentru comandat mâncare acasă. Ţin strâns
paharul, cu amândouă mâinile. Iau o gură de vin. E roşu,
e rece şi aspru. Înghit, mai iau încă o gură. El aşteaptă să
încep eu, dar e greu, mai greu decât am crezut că o să fie.
Am ţinut secretul atâta vreme — un deceniu, mai mult
de o treime din viaţa mea. Nu e atât de uşor să renunţ la
el acum. Tot ce ştiu e că trebuie să încep să vorbesc. Dacă
n‑o fac acum, s‑ar putea să nu mai am niciodată curajul
să spun cuvintele astea cu voce tare, s‑ar putea să le pierd,
pur şi simplu, s‑ar putea să‑mi rămână lipite de cerul gurii
şi să mă sugrume în somn.
— După ce am plecat din Ispwich, m‑am mutat cu
Mac, în cabana lui, la marginea oraşului Holkham, la
capătul liniei. Ţi‑am mai spus asta, nu‑i aşa? Era un
loc izolat de lume, cel mai apropiat vecin era la câţiva
213

Paula Hawkins

kilometri şi cel mai apropiat magazin la încă vreo câţiva
kilometri. La început, dădeam multe petreceri, erau
mulţi oameni care veneau şi rămâneau la noi peste
noapte, pe canapea sau în hamacul din curte, dacă era
vară. Dar ne săturaserăm de asta şi, în cele din urmă,
Mac a reuşit să se certe cu toată lumea, aşa că oamenii
au încetat să mai apară şi am rămas numai noi doi.
Treceau zile întregi şi nu vedeam ţipenie de om. Când
mă gândesc acum la chestia asta, mi se pare ciudat, dar
atunci aveam nevoie de asta, după toate câte se întâm‑
plaseră — după Ipswich, după toţi acei bărbaţi, toate
chestiile pe care le făcusem. Îmi plăcea aşa, doar eu şi
Mac, şi bătrânele şine de cale ferată, şi iarba şi dunele
de nisip, şi marea neliniştită şi cenuşie.
Kamal îşi lasă capul spre umăr şi îmi zâmbeşte. Simt
că iau foc.
— Sună frumos. Dar nu crezi că e prea romantic? Marea
neliniştită şi cenuşie?
— Lasă asta, îi spun, făcându‑i semn s‑o lase baltă. Şi
nu, în niciun caz. Ai fost vreodată în nordul Norfolkului?
Nu e ca în Marea Adriatică. Acolo, marea e neliniştită şi
perpetuu cenuşie.
Îşi ridică mâinile, zâmbind.
— OK.
Brusc, mă simt mult mai bine, gâtul şi umerii mi se
relaxează. Iau încă o gură de vin; e mai puţin amar acum.
— Am fost fericită cu Mac. Ştiu că nu pare genul de loc
care să‑mi placă mie, genul de viaţă care să mă încânte,
dar după moartea lui Ben şi după tot ce‑a urmat, chiar a
fost. Mac m‑a salvat. M‑a luat la el, m‑a iubit, m‑a făcut
să mă simt în siguranţă. Şi nu era plicticos. Şi, ca să fiu
perfect cinstită, luam amândoi foarte multe droguri, aşa
214
fiction connection

Fata din tren

că e greu să fii plictisit când eşti permanent luat de val.
Eram fericită. Eram cu adevărat fericită.
Kamal dă din cap afirmativ.
— Înţeleg, deşi nu sunt convins că era chiar fericire,
spune el. Nu genul de fericire care să reziste în timp, care
să te hrănească.
— Aveam şaptesprezece ani, râd eu. Eram cu un bărbat
care mă făcea să mă simt în al nouălea cer, care mă adora.
Scăpasem de părinţi, scăpasem de casa în care totul, ab‑
solut totul îmi amintea de fratele meu mort. Nu aveam
nevoie ca fericirea să reziste în timp, să mă hrănească.
Aveam nevoie să fiu fericită, acolo şi atunci.
— Şi ce s‑a întâmplat?
În momentul acela, am avut senzaţia că s‑a întunecat
în cameră. Iată‑ne, am ajuns la momentul despre care nu
vorbesc niciodată.
— Am rămas însărcinată.
El îmi face semn din cap să continui. O parte din
mine vrea ca el să mă oprească, să‑mi pună mai multe
întrebări, dar n‑o face, ci doar aşteaptă. Întunericul de‑
vine mai dens.
— Când mi‑am dat seama, era prea târziu să... să scap de
el. De ea. Asta aş fi făcut dacă n‑aş fi fost atât de cretină,
atât de oarbă la tot ce se petrecea. Adevărul e că niciunul
din noi nu şi‑a dorit un copil.
Kamal se ridică în picioare, se duce spre bucătărie
şi revine cu câteva şerveţele de hârtie cu care să‑mi
şterg ochii. Mi le întinde şi se aşază. Durează însă până
reuşesc să vorbesc iar. Kamal stă pe scaun, la fel ca
în timpul şedinţelor noastre, cu ochii ţintă la mine,
cu mâinile împreunate în poală, răbdător, nemişcat.
Nemişcarea, pasivitatea aceea a lui trebuie să‑i ceară
215

Paula Hawkins

un extraordinar autocontrol; trebuie să fie epuizant să
fii aşa.
Picioarele îmi tremură, genunchii îmi zvâcnesc, ca şi
cum aş fi o marionetă mânuită de un păpuşar. Mă ridic
în picioare ca să nu mai tremur. Merg până la uşa de la
bucătărie şi înapoi, scărpinându‑mi palmele.
— Eram amândoi atât de proşti, îi spun. Nu eram con‑
ştienţi de ce se întâmpla, noi continuam să trăim la fel.
Nu m‑am dus la doctor, n‑am mâncat ce trebuia, n‑am
luat suplimentele necesare, n‑am făcut nimic din ce
trebuia să fac. Am continuat să ne trăim vieţile. M‑am
îngrăşat din ce în ce mai mult, am devenit din ce în ce
mai greoaie şi mai obosită, eram amândoi nervoşi şi ne
certam întruna, dar, până în momentul în care a apărut
pe lume copila, nu s‑a schimbat nimic esenţial.
Mă lasă să plâng. În timp ce eu plâng, el mută sca‑
unul mai aproape şi se aşază lângă mine, astfel încât ge‑
nunchii lui aproape că îmi ating coapsa. Se apleacă spre
mine. Nu mă atinge, dar trupurile noastre sunt aproape.
Îi simt parfumul, curat, în încăperea asta murdară, puter‑
nic şi astringent.
Vocea mea e acum doar o şoaptă, pentru că nu mi se
pare corect să spun cuvintele astea cu voce tare.
— Am născut‑o acasă, continui. Era stupid, dar mi‑era
frică de spitale la vremea aceea, pentru că ultima dată
când intrasem într‑unul fusese când a murit Ben. Plus că
nu m‑am dus la nicio ecografie. Am fumat, am şi băut
un pic şi nu eram în stare să fac faţă predicilor. Nu pu‑
team face faţă la nimic, de altfel. Cred că... chiar până
la sfârşit, nu mi se părea că era real, că se întâmpla ceea
ce era pe punctul de a se întâmpla. Mac avea o prietenă,
asistentă, care făcuse nişte cursuri de moaşă sau cam aşa
216
fiction connection

Fata din tren

ceva. A venit pe la noi şi a fost bine. N‑a fost chiar aşa de
rău. Adică a fost oribil, evident, am avut dureri, am fost
speriată, dar... fetiţa a venit pe lume. Era atât de mică!
Nu‑mi amintesc exact ce greutate avea. E groaznic, nu‑i
aşa? Kamal nu mai zice nimic, nici nu se mişcă. Era fru‑
moasă, continui eu. Avea ochii închişi la culoare şi părul
blond. Nu plângea foarte mult, dormea bine, chiar de la
bun început. Era un copil bun. O fetiţă bună. M‑am oprit
o clipă, apoi: M‑am aşteptat ca totul să fie îngrozitor de
greu, dar n‑a fost aşa.
E încă şi mai întuneric, sunt convinsă, dar când ridic
ochii, Kamal e acolo, cu ochii aţintiţi la mine, cu privirea
blândă. Mă ascultă. Vrea să‑i spun. Mi s‑a uscat gura, aşa
că mai iau o înghiţitură de vin. Mă doare când înghit.
— I‑am pus numele Elisabeth. Libby.
E atât de ciudat să‑i spun numele cu voce tare, după
atâta vreme!
— Libby, îi pronunţ din nou numele, bucurându‑mă de
felul în care sună.
Vreau să‑i spun numele iarăşi şi iarăşi. Kamal se în‑
tinde spre mine, îmi ia mâna într‑a lui, cu degetul mare
pe încheietură, simţindu‑mi pulsul.
— Într‑o zi, m‑am certat cu Mac. Nu‑mi aduc aminte
despre ce. Ne mai certam din când în când — mici şicane
care se transformau în certuri mari, nimic fizic, nimic
atât de grav, dar urlam unul la celălalt şi eu îl ameninţam
că plec, sau pleca el pur şi simplu şi nu‑l mai vedeam
două zile. Era prima dată când se întâmpla de când se
născuse Libby — prima dată când a plecat şi m‑a lăsat
singură. Ea avea doar câteva luni. Prin acoperiş picura.
Îmi aduc aminte chestia asta: sunetul picăturilor de apă
căzând în găleţile din bucătărie. Era îngrozitor de frig,
217

Paula Hawkins

vântul bătea în rafale dinspre mare; ploua de zile întregi.
Am aprins focul în camera de zi, dar nu rezista, se tot
stingea. Eram atât de obosită! Am băut ca să mă încălzesc,
dar n‑am reuşit nici asta, aşa că m‑am hotărât să fac o
baie fierbinte. Am luat‑o pe Libby cu mine, am pus‑o pe
pieptul meu, cu capul sub bărbia mea.
Camera se întunecă din ce în ce mai mult, până când
sunt iar acolo, întinsă în apă, cu trupul ei apăsând pe al
meu, cu o lumânare licărind chiar lângă capul meu. Au‑
zeam ceara scurgându‑se, îi simţeam mirosul, iar în jurul
meu aerul era rece. Îmi simt trupul greu, scufundat în apa
caldă. Sunt epuizată. Şi, dintr‑odată, lumânarea se stinge
şi mi se face frig. Mi‑e foarte frig, dinţii îmi clănţăne, în‑
treg corpul mi se scutură în spasme. Până şi casa pare că
se cutremură, vântul urlă, smulgând şindrila de pe casă.
— Am adormit, spun eu, şi nu mai pot continua pentru
că retrăiesc senzaţia de atunci: ea nu mai e pe pieptul
meu, ci prinsă între braţul meu şi marginea căzii, cu faţa
în apă. Amândouă eram îngheţate.
Pentru un moment, niciunul dintre noi nu se mişcă.
Nici măcar nu pot să mă uit la el, dar când o fac totuşi,
el nu îşi fereşte privirea. Nu rosteşte niciun cuvânt. Mă
cuprinde de după umăr şi mă trage spre el, iar eu îmi
îngrop faţa la pieptul lui. Mă umplu de mirosul lui şi
aştept să mă simt altfel, să mă simt mai uşoară, să mă
simt mai bine sau mai rău, acum, că mai există cineva
care ştie. Mă simt uşurată, cred, pentru că ştiu, din reacţia
lui, că am făcut ce trebuia. Nu e furios pe mine, nu crede
că sunt un monstru. Mă simt în siguranţă aici, complet
în siguranţă cu el.
Nu ştiu cât timp am stat aşa, în braţele lui, dar
când îmi revin, îmi sună telefonul. Nu răspund, dar un
218
fiction connection

Fata din tren

moment mai târziu mă anunţă că a sosit un mesaj. De
la Scott. Unde eşti? Şi, la câteva secunde după aceea, te‑
lefonul începe să sune din nou. De data asta, e Tara. Mă
desprind din îmbrăţişarea lui Kamal şi răspund.
— Megan, nu ştiu care‑i faza, dar trebuie să‑l suni pe
Scott. M‑a sunat de patru ori. I‑am spus că ai ieşit din casă
câteva minute, să te duci să iei nişte vin, dar nu mă crede.
Zice că nu răspunzi la telefon.
E nervoasă şi ştiu că ar trebui să o calmez, dar nu am
energia necesară.
— OK, îi zic. Mersi, o să‑l sun acum.
— Megan..., încearcă ea să mai spună ceva, dar îi închid
telefonul înainte să apuce s‑o facă.
E trecut de zece. Sunt aici de mai bine de două ore.
Îmi închid telefonul şi mă întorc spre Kamal.
— Nu vreau să mă duc acasă, îi spun.
El îmi face semn din cap că înţelege, dar nu mă in‑
vită să rămân. În schimb, mă asigură:
— Poţi să te întorci aici dacă vrei. Altă dată.
Fac un pas în faţă, micşorând distanţa dintre trupu‑
rile noastre, mă ridic pe vârfuri şi‑l sărut pe buze. Iar el
nu mă respinge.

219

Rachel

Sâmbătă, 3 august 2013
Dimineaţa
Am visat azi‑noapte că eram în pădure, mă plimbam.
Era asfinţitul sau poate în zori, nu sunt sigură, şi mai era
cineva cu mine. Nu puteam să văd cine, dar ştiam că e
acolo, că mă ajunge din urmă. Nu voiam să fiu văzută,
voiam să fug, dar nu puteam, picioarele îmi erau prea
grele, şi când am încercat să ţip, nu am reuşit să scot
niciun sunet.
Mă trezesc şi văd raze albe de lumină strecurându‑se
prin jaluzele. În sfârşit, s‑a oprit şi ploaia, şi‑a făcut destul
damblaua. E cald în cameră; miroase îngrozitor, a stătut
şi a acru — n‑am mai ieşit afară de joi. Aud dincolo de
uşă vuietul aspiratorului. Cathy face curat. O să plece mai
târziu; de‑abia după aceea o să mă aventurez şi eu afară
din dormitor. Nu ştiu exact ce‑o să fac, nu reuşesc să mă
pun pe picioare. Poate încă o zi în care o să beau şi, de
mâine, o să‑mi bag minţile în cap.
220

fiction connection

Fata din tren

Telefonul bâzâie scurt, anunţându‑mă că se ter‑
mină bateria. Îl iau să‑l pun la încărcat şi observ că
am două apeluri ratate. Accesez căsuţa vocală. Am un
mesaj.
„Rachel, salut. Mama la telefon. Ascultă, mâine
vin la Londra. Sâmbătă. Am de făcut nişte cumpără‑
turi. Am putea să ne întâlnim la o cafea? Scumpa mea,
nu e un moment potrivit să vii să stai la mine acum.
Ideea e că... ei bine, am un iubit şi ştii cum e la înce‑
putul unei relaţii noi. Oricum, spune ea, după ezitări,
sunt de acord să‑ţi dau un împrumut pentru câteva
săptămâni, până îţi revii. Vorbim mai multe mâine.
OK, scumpo. Pa.“
Va trebui să‑i spun verde‑n faţă, să‑i zic exact cât
de rău stau lucrurile. Şi asta nu e o conversaţie pe care
s‑o port trează. Mă chinui să mă urnesc din pat: pot
să mă duc la magazin acum şi apoi să beau câteva pa‑
hare, după care să plec la Londra. Să nu mai fiu atât
de agitată. Mă uit iar la telefon, să văd de la cine am
apelurile pierdute. Numai unu e de la mama — celălalt
e de la Scott. La unu fără un sfert, azi‑noapte. Rămân
pironită locului, cu telefonul în mână, încercând să mă
hotărăsc dacă să îl sun sau nu înapoi. Nu, nu acum, e
prea devreme. Poate mai târziu? După un pahar totuşi,
nu după două.
Pun telefonul la încărcat, trag jaluzelele şi deschid
fereastra, apoi mă duc la baie şi fac un duş rece. Îmi frec
bine pielea şi părul şi încerc să nu dau atenţie vocii din
cap care îmi spune cât de ciudat e să suni o femeie în
mijlocul nopţii, la mai puţin de patruzeci şi opt de ore de
când a fost descoperit cadavrul soţiei tale.
221

Paula Hawkins

Seara
Pământul încă nu s‑a uscat de tot, dar soarele dă să
iasă printre norii denşi. Mi‑am cumpărat o sticlă mică de
vin — numai una. N‑ar fi trebuit, dar prânzul cu mama ar
pune la încercare şi nervii celui mai fervent antialcoolic
din lumea asta. Totuşi, mi‑a promis un transfer bancar
de 300 de lire, aşa că n‑a fost o pierdere de vreme totală.
N‑am recunoscut faţă de ea cât de prost stau. Nu i‑am
spus că n‑am mai muncit de câteva luni bune sau că am
fost dată afară (ea crede că banii sunt ca să mă ajute până
când primesc salariile compensatorii pentru reducerea
de post). Nu i‑am spus nici cât de prost stau la capitolul
alcool, iar ea nu şi‑a dat seama singură. Cathy, în schimb,
a înţeles. M‑am întâlnit cu ea azi‑dimineaţă, când mă
pregăteam să ies pe uşă, şi mi‑a aruncat o privire urâtă,
zicându‑mi: „Pentru numele lui Dumnezeu! De la ora
asta?“. Nu pot să înţeleg de unde ştie, dar ştie de fiecare
dată. Chiar şi când beau doar o jumătate de pahar, e de
ajuns să se uite o clipă la mine şi ştie.
— Îmi dau seama după ochi, spune ea, dar când mă uit
eu în oglindă, mi se pare că arăt exact la fel.
E la capătul răbdării şi nici prea mare simpatie pentru
mine nu mai are. Trebuie să mă opresc. Doar că nu de azi.
Azi nu pot. Azi e prea greu.
Trebuia să mă fi pregătit, trebuia să mă fi aşteptat
la asta, dar cumva n‑am reuşit. M‑am urcat în tren şi ea
era pretutindeni, chipul ei radia din fiecare ziar: Megan
cea frumoasă şi blondă, şi fericită, uitându‑se direct în
obiectiv, direct în ochii mei.
Cineva a lăsat un exemplar din The Times, aşa că am
citit articolul despre ea. Azi‑noapte a fost dată publicităţii
222
fiction connection

Fata din tren

identitatea oficială a cadavrului, iar azi a apărut şi ra‑
portul autopsiei. Un reprezentant al poliţiei a declarat
pentru ziar următoarele: „Cauza morţii doamnei Hipwell
poate fi mai greu de stabilit, din cauza faptului că trupul
ei a stat în aer liber multă vreme şi a fost sub ape cel pu‑
ţin câteva zile la rând“. Mi‑e teribil de greu să mă gândesc
la asta, cu fotografia ei în faţa ochilor mei. Cum arăta
atunci, cum arată acum.
Se face o referire scurtă la Kamal, la arestarea şi pu‑
nerea lui în libertate şi apoi e citată o declaraţie dată de
detectivul Gaskill, care spune că „se cercetează mai multe
posibilităţi“, ceea ce îmi imaginez că înseamnă că nu au
nici cea mai vagă idee de unde să pornească. Închid ziarul
şi‑l pun pe podea, la picioare. Nu mai suport să mă uit la
ea. Nu vreau să mai citesc acele cuvinte goale, lipsite de
speranţă.
Îmi sprijin capul de fereastră. În curând, vom trece
prin dreptul casei de la numărul douăzeci şi trei. Arunc o
privire într‑acolo, doar pentru o clipă, dar e prea departe
ca să disting ceva. Mă gândesc la ziua în care l‑am văzut
pe Kamal, la felul în care a sărutat‑o, la cât de nervoasă
eram şi la cum am vrut să mă duc să‑i spun ce cred. Ce
s‑ar fi întâmplat dacă aş fi făcut‑o? Ce s‑ar fi întâmplat
dacă m‑aş fi dus la ei acasă, aş fi bătut la uşă şi aş fi între‑
bat‑o ce dracului face şi ce are de gând? Ar fi acum acolo,
pe terasa ei?
Închid ochii. La Northcote cineva urcă şi se aşază pe
scaunul de lângă mine. Nu deschid ochii să văd cine e,
dar mi se pare ciudat, pentru că trenul e pe jumătate gol.
Mi se ridică părul în cap. Simt miros de aftershave şi fum
de ţigară, şi mi se pare cunoscut.
— Salut!
223

Paula Hawkins

Mă întorc şi dau cu ochii de tipul cu păr roşcat, cel
de atunci, din gară, din acea sâmbătă. Îmi zâmbeşte, îmi
întinde mâna. Sunt atât de surprinsă, încât dau mâna cu
el. Palma lui pare aspră şi plină de bătături.
— Îţi aduci aminte de mine?
— Da, îi răspund, dând din cap în acelaşi timp. Da,
acum câteva săptămâni, în gară.
El mă aprobă din cap şi zâmbeşte iar.
— Eram cam beat, spune el şi râde. Pe de altă parte, nici
tu nu erai tocmai trează, nu‑i aşa, păpuşă?
E mai tânăr decât am crezut la început, poate între
douăzeci şi cinci şi treizeci de ani. Are trăsături plăcute,
dar nu e frumos, ci doar OK. Un zâmbet larg, deschis.
Accentul e cockney sau estuar, ceva de genul ăsta. Se uită
la mine ca şi cum ar şti ceva despre mine, ca şi cum ar
vrea să mă necăjească puţin, prieteneşte, ca şi cum ştim
amândoi aceeaşi poantă. Nu e cazul. Îmi întorc privirea.
Ar trebui să‑i spun ceva, să‑l întreb: Ce‑ai văzut?
— Eşti OK? mă întreabă el.
— Da, sunt OK. Mă uit iar pe fereastră, dar îl simt cum
mă priveşte fix, şi am un impuls ciudat să mă întorc spre
el, să‑i adulmec hainele şi respiraţia. Îmi place mirosul de
ţigări. Tom fuma când ne‑am cunoscut. Mai fumam şi eu
din când în când câte o ţigară cu el, când ieşeam în oraş sau
după câte o partidă de sex. Mirosul acesta e exotic pentru
mine; îmi aduce aminte cum era când eram fericită. Îmi
muşc buza de jos, întrebându‑mă pentru o clipă ce‑ar face
dacă m‑aş întoarce spre el şi l‑aş săruta? Îl simt foindu‑se. Se
apleacă spre mine, ia ziarul de la picioarele mele.
— Naşpa rău, nu‑i aşa? Biata fată! E ciudat rău, pen’ că
eram fix acolo în noaptea aia. În noaptea aia s‑a întâm‑
plat, nu‑i aşa? Atunci a dispărut?
224
fiction connection

Fata din tren

E ca şi cum mi‑ar fi citit gândurile şi sunt şocată. Mă
întorc brusc spre el. Vreau să‑i văd privirea.
— Poftim?
— Noaptea în care ne‑am întâlnit în tren... Atunci a
dispărut tipa aia pe care tocmai au găsit‑o. Şi ăştia zic că
ultima dată a fost văzută la ieşirea din gară. Şi mă tot gân‑
desc, ştii, că poate am văzut‑o. Totuşi, nu‑mi amintesc.
Eram pulbere, spune el, ridicând din umeri. Nu‑mi aduc
aminte de nimic. Tu?
E ciudat felul în care mă face să mă simt când spune
chestiile astea. Nu ţin minte să mă mai fi simţit vreodată
aşa. Nu‑i pot răspunde, pentru că deja gândurile mi‑au
zburat într‑un cu totul alt loc şi nu e vorba de cuvintele
pe care le rosteşte, ci de aftershave‑ul lui. Sub mirosul de
ţigară, parfumul acela — proaspăt, aromat, de lămâie —
îmi aduce în memorie o imagine a mea, lângă el, în tren,
aşa cum suntem acum, numai că mergând în cealaltă
direcţie, iar cineva râde foarte, foarte tare. El are mâna pe
braţul meu, mă întreabă dacă nu aş vrea să ies cu el la un
pahar, dar, dintr‑odată, ceva nu e în regulă. Sunt speriată,
confuză. Cineva încearcă să mă lovească. Văd pumnul
venind spre mine şi mă feresc, ridicând mâinile la cap ca
să mă apăr. Nu mai sunt în tren, sunt pe stradă. Aud iar
râsete sau ţipete. Sunt pe scări, pe ciment, şi totul e aşa de
confuz, inima îmi bate nebuneşte în piept. Nu vreau să
fiu în preajma acestui individ. Vreau să plec de lângă el.
Mă ridic nesigură, îi spun tare „scuză‑mă“, astfel
încât să mă audă şi ceilalţi pasageri, dar nu prea sunt
călători în vagon, iar cine e prin preajmă nu se uită. Tipul
mă priveşte surprins şi‑şi mută picioarele într‑o parte ca
să mă lase să trec.
— Scuze, drăguţă, spune el. N‑am vrut să te deranjez.
225

Paula Hawkins

Mă îndepărtez cât de repede pot, dar trenul se
opreşte şi se leagănă, şi mai că îmi pierd echilibrul. Mă
proptesc într‑un spătar de scaun, ca să nu cad. Oamenii
se holbează la mine. Mă grăbesc să trec dintr‑un vagon în
altul şi apoi în celălalt; continui să merg prin tren până
când ajung la capătul lui. Am rămas fără suflare şi mi‑e
frică. Nu pot să explic de ce, nu‑mi aduc aminte ce s‑a
întâmplat, dar simt frica şi starea de confuzie de atunci.
Mă aşez cu faţa spre direcţia din care am venit, astfel
încât să pot să‑l văd dacă vine după mine.
Încerc să mă concentrez, mă frec la ochi cu palmele.
Încerc să recuperez amintirea, să văd din nou ce am văzut
şi mai înainte. Îmi blestem zilele pentru că nu mă pot
abţine de la băutură. Dacă aş fi avut capul limpede... dar
iată, am regăsit‑o. E întuneric şi văd un bărbat care se
îndepărtează. O femeie care se îndepărtează? O femeie,
într‑o rochie albastră. Anna.
Sângele îmi pulsează în cap, inima îmi bate ca un
ciocan în piept. Nu ştiu dacă e ceva şi dacă ce simt e
real sau nu, dacă e imaginaţie sau amintire. Închid ochii
strâns şi încerc să simt din nou, să văd din nou, dar ima‑
ginea a dispărut.

226
fiction connection

Anna

Sâmbătă, 3 august 2013
Seara
Tom se întâlneşte cu câţiva foşti colegi de armată
într‑un pub, iar Evie doarme. Eu sunt în bucătărie, cu
uşile şi ferestrele închise, în ciuda căldurii. În sfârşit,
ploaia din ultima săptămână s‑a oprit; acum e cumplit
de cald şi greu de respirat.
M‑am plictisit. Nu ştiu ce‑aş putea să fac. Mă gân‑
desc că aş putea să mă duc la cumpărături, să cheltuiesc
nişte bani şi pentru mine, dar n‑am cum să fac chestia
asta cu Evie. Ea se enervează şi eu mă stresez. Aşa că
îmi fac de lucru prin casă. Nu pot să mă uit la televizor
sau să citesc vreun ziar. Nu vreau să citesc despre asta,
nu vreau să‑i văd chipul lui Megan, nu vreau să mă
gândesc la asta.
Cum aş putea să nu mă gândesc totuşi, când sunt
aici, la doar patru case distanţă?
Sun şi eu lumea să văd cine e disponibil să iasă
într‑un parc, pe undeva, dar toţi au planuri. Am
227

Paula Hawkins

sunat‑o pe soră‑mea, dar evident că trebuie să‑ţi faci
programare la ea cu o săptămână înainte. Şi oricum
mi‑a zis că e mult prea mahmură ca să petreacă timp
cu Evie. În momentul acela am simţit invidie, un dor
profund după sâmbetele acelea petrecute pe canapea,
citind ziare, şi o amintire vagă despre cum plecam din
club cu o seară înainte.
E stupid, de fapt, pentru că eu am acum ceva ce e de
un milion de ori mai preţios şi am făcut sacrificii ca să
fie totul în regulă. Acum nu trebuie decât să am grijă de
ceea ce am. Aşa că, iată‑mă aici, în casa asta înăbuşitoare,
încercând să nu mă gândesc la Megan. Încerc să nu mă
gândesc la ea, dar tresar de fiecare dată când aud un zgo‑
mot, mă înfior de fiecare dată când trece o umbră pe sub
fereastră. E insuportabil.
Chestia la care nu pot să nu mă gândesc e faptul că
în noaptea în care Megan a dispărut Rachel a fost aici,
abia ţinându‑se pe picioare, beată criţă, şi apoi, pur şi
simplu, a dispărut ca şi cum n‑ar fi fost. Tom a căutat‑o
ore în şir, dar n‑a reuşit să dea de ea. Nu pot să nu mă
întreb obsesiv ce căuta aici.
Nu există nicio legătură între Rachel şi Megan
Hipwell. Am vorbit cu o poliţistă, detectiv‑sergent Riley,
despre chestia asta după ce am văzut‑o pe Rachel acasă
la soţii Hipwell, iar ea mi‑a zis că nu am de ce să‑mi fac
griji.
— Tipa e o băgăcioasă, mi‑a zis ea. E o femeie singură,
disperată într‑o oarecare măsură. Vrea şi ea să fie impli‑
cată în ceva.
Probabil că avea dreptate. Dar apoi îmi aduc aminte
cum a venit în casa mea, cum mi‑a luat copilul, îmi
aduc aminte groaza pe care am simţit‑o când am văzut‑o
228
fiction connection

Fata din tren

ducându‑se cu Evie spre gardul grădinii. Mă gândesc la
zâmbetul acela oribil, îngheţat, care îmi dă fiori pe şira
spinării, zâmbetul pe care mi l‑a aruncat când eram în
faţa casei Hipwell. Riley nu ştie cât de periculoasă poate
să fie Rachel.

229

Rachel

Duminică, 4 august 2013
Dimineaţa
E diferit coşmarul din care m‑am trezit azi‑dimineaţă.
În vis, făceam ceva greşit, dar nu ştiu ce anume; tot ce
ştiu e că răul nu are cum să fie îndreptat. Tot ce ştiu e că
Tom mă urăşte acum, nu mai vorbeşte cu mine deloc şi a
spus tuturor ce lucru îngrozitor am făcut, iar acum toată
lumea s‑a întors împotriva mea: foştii colegi, prietenii
mei, până şi mama. Se uită toţi la mine cu scârbă, cu
dispreţ şi nimeni nu vrea să mă asculte, nimeni nu vrea
să mă lase să spun cât de rău îmi pare. Mă simt cumplit,
îngrozitor de vinovată, numai că nu‑mi dau seama ce‑am
făcut. Mă trezesc şi ştiu că visul vine dintr‑o amintire mai
veche, vreun păcat de demult — nu mai contează care
dintre ele.
După ce am coborât din tren ieri, am rămas o vreme
în gară, la Ashbury, cincisprezece, douăzeci de minute.
M‑am uitat să văd dacă şi tipul cu păr roşcat s‑a dat jos tot
aici, dar nu era nici urmă de el. Mă tot gândeam că poate
230

fiction connection

Fata din tren

l‑am ratat, că era pe undeva pe acolo, aşteptând doar să
mă îndrept spre casă ca să mă poată urmări. Mă gândeam
cât de mult mi‑ar plăcea să mă năpustesc spre casă şi Tom
să mă aştepte. Să fie cineva care să mă aştepte.
M‑am dus acasă pe jos, dar nu înainte să trec pe la
magazinul cu băuturi alcoolice.
Apartamentul era gol când am ajuns eu şi îmi dădea
senzaţia că cineva plecase chiar acum de‑aici, ca şi cum
tocmai am ratat‑o pe Cathy, dar în biletul de pe masă
îmi scria că s‑a dus să ia prânzul cu Damien în Henley
şi că se întoarce seara târziu. Nu aveam stare şi mi‑era
frică. Mergeam din încăpere în încăpere, ridicând lucruri,
punându‑le la loc. Ceva nu era cum trebuie, dar mi‑am
dat seama, în cele din urmă, că eu eram problema.
Totuşi, tăcerea care îmi ţiuia în urechi fusese înlocu‑
ită de voci, aşa că mi‑am pus un pahar de vin şi apoi încă
unul şi apoi l‑am sunat pe Scott. Apelul s‑a dus direct în
căsuţa vocală: mesajul lui dintr‑o altă viaţă, vocea unui
om ocupat, sigur de sine, cu o soţie superbă acasă. După
câteva minute, l‑am sunat din nou. Cineva a răspuns la
telefon, dar nu s‑a auzit nicio voce.
— Alo?
— Cine e?
— Rachel la telefon, i‑am zis eu. Rachel Watson.
— Oh!
Apoi s-a auzit un zgomot pe fundal, voci, o femeie.
Mama lui, poate.
— M‑ai... Am ratat apelul de la tine, i‑am zis din nou.
— Nu... Nu. Te‑am sunat? Oh! Din greşeală. Îmi părea
jenat. Nu, pur şi simplu am lăsat‑o acolo, a zis el şi mi‑a
luat un moment să‑mi dau seama că nu vorbea cu mine.
— Îmi pare tare rău, i‑am spus.
231

Paula Hawkins

— Da, a zis, iar vocea lui era lipsită de intonaţie, de
expresie.
— Îmi pare tare rău.
— Mulţumesc.
— Ai vrut să... Voiai să‑mi spui ceva?
— Nu, cred că te‑am sunat din greşeală, a repetat el, de
data asta cu mai multă convingere.
— Oh!
Îmi dădeam seama că era nerăbdător să scape de
mine, să închidă telefonul. Ştiam că ar fi trebuit să‑l las
în pace cu familia lui, cu durerea lui. Ştiam că aşa ar fi
trebuit, dar n‑am făcut asta.
— O cunoşti pe Anna? l‑am întrebat. Anna Watson.
— Pe cine? Vrei să zici pe nevasta fostului tău soţ?
— Da.
— Nu. Adică, nu prea. Megan... Megan a stat câtva timp
cu copilul lor anul trecut. De ce mă întrebi?
Nu ştiu de ce îl întrebam chestia asta. Chiar nu ştiu.
— Putem să ne vedem? l‑am întrebat. Aş vrea să vorbim
despre ceva anume.
— Despre ce? Părea iritat. Chiar nu e cel mai potrivit
moment.
Jignită de sarcasmul lui, eram pregătită să‑i închid în
nas, când a adăugat:
— Casa mea e plină de oameni. Mâine? Vino mâine pe aici.
Seara
S‑a tăiat când s‑a bărbierit: are sânge pe obraz şi pe
guler. Părul îi e ud, iar el miroase a săpun şi a aftershave.
Îmi face semn din cap şi se dă la o parte din uşă, ca să
intru în casă, fără să spună nimic. Casa e întunecoasă,
232
fiction connection

Fata din tren

neaerisită, draperiile din camera de zi încă sunt trase
peste uşile franţuzeşti care dau în grădină. Pe dulapul
din bucătărie sunt împrăştiate multe cutii din plastic, cu
capac.
— Toată lumea îmi aduce mâncare, spune Scott. Îmi
face semn să mă aşez la masă, dar el rămâne în picioare,
cu braţele atârnând fără vlagă pe lângă corp. Vrei să‑mi
spui ceva anume?
E pe pilot automat. Nu se uită în ochii mei. E un om
sfârşit.
— Voiam să te întreb de Anna Watson, dacă... nu ştiu.
Cum era relaţia ei cu Megan? Se împăcau bine?
El se încruntă, îşi pune mâinile pe spătarul scaunului
din faţa lui.
— Nu. Adică... ce vreau să spun e că nu se displăceau.
Nu se cunoşteau foarte bine. Nu aveau o relaţie de priete‑
nie, spune el şi umerii i se lasă şi mai grei; e epuizat. De
ce mă întrebi asta?
Trebuie să‑i spun adevărul.
— Am văzut‑o. Cred că am văzut‑o la ieşirea din pasajul
de lângă gară. Am văzut‑o în noaptea aceea... noaptea în
care a dispărut Megan.
El clatină uşor din cap, încercând să înţeleagă ce
vreau să‑i spun.
— Poftim? Ai văzut‑o. Şi tu erai... unde, mai exact?
— Eram aici. Mă duceam la... să‑l văd pe Tom, pe fostul
meu soţ, dar am...
El închide ochii strâns, se freacă pe frunte.
— Ia stai puţin... tu erai aici... şi ai văzut‑o pe Anna
Watson? Şi? Ştiu că Anna era aici. Locuieşte la câteva case
distanţă. A spus la poliţie că s‑a dus la gară pe la şapte,
dar că nu‑şi aduce aminte să fi văzut‑o pe Megan. Apucă
233

Paula Hawkins

spătarul scaunului cu ceva mai multă putere şi îmi dau
seama că îşi pierde răbdarea. Deci, ce vrei să spui, mai
exact?
— Eram beată, îi spun eu, înroşindu‑mă la faţă, având
acelaşi familiar sentiment de vină. Nu‑mi amintesc exact
ce s‑a întâmplat, spun eu, dar e ceva ce simt...
Scott îşi ridică mâinile în sus exasperat.
— Ajunge! Nu mai vreau să aud! Tu ai probleme cu
fostul soţ, cu actuala nevastă, asta e clar ca lumina zilei.
N‑are nimic de‑a face cu mine, nimic de‑a face cu Megan,
corect? Doamne, nu‑ţi e ruşine? Ai idee prin ce trec eu
acum? Ştii că azi‑dimineaţă m‑au chemat cei de la poliţie
la interogatorii?
Se lasă atât de tare în scaun, că mă tem că o să‑l rupă,
şi mă pregătesc să‑l aud pocnind.
— Şi tu vii aici cu rahaturile astea. Îmi pare rău că viaţa ta
s‑a dus dracului, dar crede‑mă când îţi zic că e o grădină de
trandafiri faţă de a mea. Aşa că, dacă nu te superi... şi‑mi
face un semn agresiv cu capul spre uşa din faţă.
Mă ridic în picioare. Mă simt prost, ridicol. Şi da,
mi‑e ruşine.
— Voiam doar să te ajut. Voiam...
— Nu poţi să mă ajuţi, OK? Nu ai cum să mă ajuţi.
Nimeni nu mă poate ajuta. Soţia mea a murit, şi poliţia
crede că am omorât‑o eu. A ridicat vocea la mine, iar pe
obraji i‑au apărut pete roşii. Ei cred că am omorât‑o eu.
— Dar... Kamal Abdic...
Scaunul se izbeşte de peretele bucătăriei cu asemenea
forţă, încât unul dintre picioare se face fărâme. Sar un
pas în lături de spaimă, dar Scott nici măcar nu a tresărit.
Stă cu braţele pe lângă corp, cu pumnii strânşi. I se văd
venele pulsând pe sub piele.
234
fiction connection

Fata din tren

— Kamal Abdic, spune el scrâşnind din dinţi, nu mai
e suspect.
Tonul vocii lui e foarte calm, dar e clar că se chinuie
să se controleze. Simt furia vibrând în el. Aş vrea să ajung
la uşa de la intrare, dar nu pot, pentru că‑mi stă în cale,
blocând lumina şi aşa slabă din încăpere.
— Tu ai idee ce a spus la poliţie? mă întreabă el, întor‑
cându‑se să ia scaunul de unde căzuse.
Evident că nu ştiu şi încep să mă gândesc, dar îmi
dau seama, încă o dată, că nu vorbeşte de fapt cu mine.
— Kamal are tot felul de istorisiri de relatat. Spune că
Megan era nefericită, că eram un soţ gelos, manipulator,
un — care era termenul? — un individ predispus la abuz
emoţional, continuă el, scuipând cuvintele în scârbă.
Kamal zice că lui Megan îi era frică de mine.
— Dar el...
— El nu e singurul care o spune. Prietena aceea, Tara —
şi ea zice că Megan a rugat‑o să o acopere uneori faţă de
mine, că Megan o ruga să nu‑mi spună nici unde era,
nici ce făcea.
Pune scaunul înapoi la masă, dar nu reuşeşte să‑l facă
să stea în picioare. Fac un pas înapoi spre hol, când îşi
ridică ochii spre mine.
— Sunt vinovat, spune el, cu chipul contorsionat de
suferinţă. Sunt deja condamnat.
Loveşte cu piciorul scaunul rupt şi se aşază pe unul
dintre cele trei rămase în picioare. Eu nu ştiu ce să fac,
aşa că zăbovesc acolo unde sunt. Ce să fac? Să stau sau să
mă car? El începe iar să vorbească, încet şi calm, atât de
încet, că nici nu aud bine ce zice.
— Avea telefonul în buzunar, spune el. Fac un pas mai
aproape de el. Avea un mesaj de la mine. Ultimul lucru
235

Paula Hawkins

pe care i l‑am spus, ultimele cuvinte pe care le‑a citit au
fost: Să te duci dracului, curvă mincinoasă.
Îşi lăsase bărbia în piept, iar umerii începură să i se
scuture. Acum sunt suficient de aproape de el, încât îl
pot atinge. Ridic mâna şi, tremurând, îl ating cu degetele
uşor pe ceafă. El nu mă îndepărtează.
— Îmi pare rău, îi spun şi o fac cu convingere, pentru
că, deşi sunt şocată să aud aceste cuvinte, să‑mi imaginez
că el i‑ar fi putut vorbi aşa, totuşi ştiu ce înseamnă să
iubeşti pe cineva şi să‑i spui cele mai cumplite lucruri, fie
de furie, fie de frică. E un mesaj, îl asigur eu. Nu e destul.
Dacă asta e tot ce au, atunci...
— Nu, nu e destul, nu‑i aşa?
Se îndreaptă de spate, îmi dă mâna la o parte. Eu
mă duc înapoi la masă şi mă aşez în faţa lui. Nu ridică
privirea spre mine.
— Am de ce să fiu bănuit, spune el. Nu m‑am com‑
portat... nu am reacţionat când a plecat de‑acasă. Am
stat liniştit prea multă vreme. N‑am sunat‑o sufici‑
ent de repede. Râde amar. Şi corespund tiparului de
comportament abuziv, conform spuselor lui Kamal
Abdic.
Şi abia acum ridică privirea spre mine, abia acum mă
vede cu adevărat, abia acum se aprinde o lumină în ochii
lui. Speranţa.
— Tu... zice el, ai putea vorbi cu poliţia. Le‑ai putea
spune poliţiştilor că totul e o minciună, că terapeutul
minte. Cel puţin, le poţi oferi o altă perspectivă asupra
problemei, să le spui că am iubit‑o, că eram fericiţi.
Simt că intru în panică. Crede că eu îl pot ajuta. Îşi
pune toate speranţele în mine şi tot ce pot să‑i ofer e o
minciună, o minciună nenorocită.
236
fiction connection

Fata din tren

— Nu mă vor crede, îi spun încet. Nu mă cred pe mine.
Nu sunt un martor credibil.
Tăcerea dintre noi se prelungeşte şi umple încăperea;
o muscă bâzâie nervoasă pe geamurile uşilor franţuzeşti
dinspre grădină. Scott îşi cojeşte sângele uscat de pe
obraz; îl aud cum îşi râcâie pielea cu unghiile. Împing
scaunul mai în spate, hârşâindu‑l de gresie, iar el ridică
privirea spre mine.
— Ai fost aici, spune el, ca şi cum informaţia pe care
i‑am pus‑o la dispoziţie acum cincisprezece minute abia
acum a fost procesată. Ai fost în Witney în noaptea în
care a dispărut Megan?
Abia dacă îl mai aud, căci sângele îmi zvâcneşte în
urechi. Dau doar din cap că da.
— De ce n‑ai spus asta la poliţie? întreabă el.
Îl văd cum strânge din maxilare.
— Le‑am spus. Chiar le‑am spus că am fost aici. Dar
n‑am... n‑am văzut nimic. Nu‑mi aduc aminte nimic.
Se ridică în picioare, merge spre ferestre şi trage
draperiile. Lumina soarelui ne orbeşte, pe moment, pe
amândoi. Scott rămâne în picioare, cu spatele la mine,
cu braţele încrucişate.
— Erai beată, spune el, ca şi cum era o chestie bine‑cu‑
noscută. Dar nu se poate să nu‑ţi aduci aminte ceva. Nu se
poate — altfel nu ai tot reveni aici, nu‑i aşa? Se întoarce
cu faţa spre mine. Asta e, nu‑i aşa? De asta tot vii şi mă
cauţi. Ştii ceva.
Spune chestia asta ca şi cum e un fapt: nu e o între‑
bare, nu e o acuzaţie, nu e o teorie.
— I‑ai văzut maşina? mă întreabă. Gândeşte‑te! O Corsa
Vauxhall albastră? Ai văzut‑o? Scutur din cap că nu, iar
el îşi azvârle mâinile în sus, frustrat. Nu spune nu, pur
237

Paula Hawkins

şi simplu. Gândeşte‑te bine! Ce‑ai văzut? Ai văzut‑o pe
Anna Watson, dar asta nu înseamnă nimic. Ai văzut...
haide! Pe cine ai văzut?
Clipind din cauza luminii soarelui, încerc cu dis‑
perare să pun cap la cap ce‑am văzut atunci, dar nu‑mi
vine nimic. Nimic real, nimic care să‑mi fie de ajutor.
Nimic ce poate fi declarat. Mă certam cu cineva. Sau
poate că eram de faţă la o ceartă a altcuiva. M‑am îm‑
piedicat pe scările de la gară, un individ cu părul roşcat
m‑a ajutat — cred că a fost de treabă în ce mă priveşte,
cu toate că prezenţa lui mă sperie. Ştiu că am avut o
tăietură la cap, încă una pe buză, vânătăi pe braţe. Parcă
îmi aduc aminte că eram în pasaj. Era întuneric. Mi‑era
frică, eram confuză. Auzeam voci. Am auzit pe cineva
strigând‑o pe Megan. Nu, visam. Nu se întâmpla în re‑
alitate. Îmi aduc aminte sânge. Aveam sânge pe cap,
sânge pe mâini. Îmi aduc aminte de Anna. Nu mi‑l aduc
aminte pe Tom. Nu mi‑i aduc aminte nici pe Kamal,
Scott sau Megan.
Scott mă priveşte, aşteptând să‑mi amintesc ceva,
să‑i ofer măcar o firimitură de speranţă, dar nu am nimic
de oferit.
— Noaptea aceea, spune el, e cheia întregii poveşti.
Se aşază iar la masă, mai aproape de mine de data
asta, cu spatele la fereastră. Fruntea îi e plină de broboane
de transpiraţie, la fel şi deasupra buzei de sus, iar el tre‑
mură ca şi cum ar fi cuprins de febră.
— Atunci s‑a întâmplat, spune el. Poliţia aşa zice, că
atunci s‑a întâmplat. Nu sunt siguri, nu au cum... ezită el.
Nu au cum să fie siguri. Din cauza stării în care au găsit...
cadavrul. Apoi, trăgând aer în piept, continuă: Dar ei aşa
zic, că s‑a întâmplat în noaptea aceea. Sau imediat după.
238
fiction connection

Fata din tren

A revenit pe pilot automat, vorbind pereţilor, nu
mie. Ascult în tăcere cum le povesteşte pereţilor cum
decesul a avut loc în urma unei lovituri la cap, craniul
fiindu‑i fracturat în mai multe locuri. N‑a fost nicio
urmă de agresiune sexuală sau, oricum, nicio urmă care
să poată fi descoperită, dată fiind starea cadavrului. Felul
în care arăta, total descompus.
Când şi‑a venit în fire, când şi‑a adus aminte că eram
şi eu acolo, în privire i‑am citit frică şi disperare.
— Dacă‑ţi aduci aminte ceva, spune el, trebuie să mă
ajuţi. Te rog, încearcă să‑ţi aduci aminte, Rachel.
Numele meu pe buzele lui mi‑a dat fiori pe şira spi‑
nării, şi mă simt foarte vinovată.
În tren, pe drum spre casă, mă gândesc la ce mi‑a zis
şi mă întreb dacă e adevărat. Oare motivul pentru care nu
reuşesc să trec peste chestiile astea se află doar în mintea
mea? Deţin vreo informaţie pe care vreau cu disperare
s‑o spun cuiva? Ştiu că simt ceva pentru el, am un sen‑
timent căruia nu pot să‑i spun pe nume şi pe care n‑ar
trebui să‑l am. Dar e oare mai mult de‑atât? Dacă e ceva
în mintea mea, atunci poate mă ajută cineva să‑mi dau
seama ce. Un psihiatru. Un psihanalist. Cineva precum
Kamal Abdic.

Marti, 6 august 2013
Dimineaţa
De‑abia am putut să dorm un pic. Am stat şi m‑am
gândit toată noaptea la asta, întorcând‑o pe toate părţile.
239

Paula Hawkins

E o prostie, e lipsit de sens, e nechibzuinţă din partea
mea? E periculos? Nu ştiu ce fac. Ieri‑dimineaţă am făcut
o programare la doctorul Kamal Abdic. Am sunat la el
la clinică, mi‑a răspuns o recepţioneră şi am cerut cu el.
Poate că mi s‑a părut mie, dar am avut senzaţia că femeia
era surprinsă. Mi‑a zis că mă poate primi azi, la patru şi
jumătate. Atât de curând? Inima îmi bătea nebuneşte,
aveam gura uscată, dar i‑am zis că e bine aşa. Şedinţa
costa 75 de lire. Cele 300 de lire de la mama n‑aveau să
ţină foarte mult.
Din momentul în care am făcut programarea, n‑am
mai reuşit să mă gândesc la nimic altceva. Mi‑e şi frică,
dar sunt şi entuziasmată. Nu pot să neg faptul că o parte
din mine tresaltă de încântare la ideea că îl întâlnesc pe
Kamal. Pentru că tot ce s‑a întâmplat a început cu el:
l‑am văzut pentru o clipă doar şi viaţa mea a luat un alt
curs, a deraiat de pe şine. În momentul în care l‑am văzut
sărutând‑o pe Megan, totul s‑a schimbat.
Şi trebuie să‑l văd. Trebuie să fac ceva, pentru că po‑
liţiştii sunt concentraţi doar asupra lui Scott. Ieri l‑au
interogat la secţie. Evident că ei nu vor să confirme ches‑
tia asta oficial, dar există nişte imagini pe internet: Scott
intrând în secţia de poliţie cu mama lui după el. Avea
cravata prea strânsă la gât, părea sugrumat.
Toată lumea speculează. Ziarele susţin că poliţia e
ceva mai precaută de data asta, că nu‑şi mai permite
să aresteze încă o dată pe cineva fără să aibă suficiente
probe. Se zvoneşte că s‑ar fi făcut greşeli în anchetă, că se
discută necesitatea unor schimbări de personal. Pe inter‑
net se vorbeşte oribil despre Scott, ipotezele vehiculate
sunt aberante, dezgustătoare. Au pus imagini cu el în
care, înlăcrimat, îi cerea lui Megan să se întoarcă acasă,
240
fiction connection

Fata din tren

apoi, imediat, imagini cu criminali care fuseseră şi ei la
televizor, suspinând, aparent înnebuniţi la ideea că ceva
oribil s‑a întâmplat cu cei dragi. E îngrozitor, e inuman.
Nu pot decât să mă rog ca el să nu se uite la aşa ceva. L‑ar
distruge.
Aşa că, oricât de prosteşte şi nechibzuit este, mă duc
să‑l văd pe Kamal Abdic, pentru că, spre deosebire de toţi
cei care fac speculaţii, eu l‑am văzut pe Scott. Am fost
atât de aproape de el, că aş fi putut să‑l ating, ştiu cine e
şi nu e un criminal.
Seara
Picioarele încă îmi tremură când urc scările din gara
Corly. Aşa tremur de ore întregi, poate din cauza adre‑
nalinei, iar inima pur şi simplu nu mi se mai domoleşte.
Trenul e ticsit — n‑am nicio şansă să găsesc un loc aici,
nu e ca atunci când pornesc spre Euston, ci trebuie să
stau în mijlocul vagonului. E ca o saună aici. Încerc să
respir calm, cu capul în jos, uitându‑mă la picioare. Mă
chinui să‑mi controlez sentimentele.
Exaltare, confuzie, frică şi vină. Mai ales vină.
N‑a fost cum mă aşteptam.
Când am ajuns la cabinet, eram deja într‑o stare
auto­indusă de absolută şi totală groază: eram convinsă
că o să se uite la mine o dată şi o să‑şi dea seama, n‑am
idee cum, că ştiu despre el, că o să mă considere o ame‑
ninţare. Mi‑era teamă că o să spun ce nu trebuie, că n‑o
să mă pot controla să nu pronunţ numele lui Megan.
Apoi am intrat în sala de aşteptare a doctorului, o încă‑
pere plicticoasă şi lipsită de personalitate, şi am vorbit cu
o recepţioneră de vârstă mijlocie, care şi‑a notat datele
241

Paula Hawkins

mele personale în agendă fără măcar să se uite la mine.
M‑am aşezat şi am luat de pe masă un exemplar din
Vogue; am răsfoit‑o cu degetele tremurând, încercând
să mă concentrez la ceea ce aveam de făcut şi, în acelaşi
timp, să par suficient de plictisită încât să nu mă bage
nimeni în seamă, ci să fiu văzută ca o pacientă oarecare.
Mai erau încă două persoane în încăpere: un tânăr
de douăzeci şi ceva de ani care citea ceva pe telefon şi o
femeie mai în vârstă care îşi privea, mohorâtă, picioarele,
fără să ridice măcar o dată capul, nici în momentul în
care recepţionera a strigat‑o pe nume. S‑a ridicat şi s‑a
îndreptat spre cabinet, ştia exact unde trebuie să meargă.
Am aşteptat cinci minute, zece. Respiram din ce în ce mai
sacadat. Sala de aşteptare era neaerisită şi îmbâcsită, şi nu
reuşeam să trag suficient aer în plămâni. Mă temeam că
o să leşin.
Apoi o uşă se deschise brusc şi ieşi un bărbat; nici
n‑am apucat să‑l văd cum trebuie, că am ştiut că el e.
Am ştiut, tot aşa cum am ştiut şi prima dată când l‑am
văzut că nu e Scott, atunci când nu era decât o umbră
mişcându‑se spre ea — fusese doar umbra unei staturi
înalte, o mişcare vagă, lentă. Îmi intinse mâna.
— Doamna Watson?
Am ridicat privirea spre el şi l‑am privit în ochi; am
simţit fiori pe şira spinării. I‑am strâns mâna. Era imensă
şi caldă, înghiţind‑o complet pe a mea.
— Vă rog, a spus el, făcându‑mi semn să‑l urmez în
cabinet, ceea ce am şi făcut, deja ameţită, simţind că mi
se face rău. Mergeam pe urmele paşilor ei. Şi ea făcuse
tot ce fac eu acum. Şi ea se aşezase în faţa lui, pe scaunul
pe care Kamal mi‑a zis să mă aşez, iar el probabil că îşi
încrucişase mâinile, aşezându‑şi bărbia pe ele, aşa cum a
242
fiction connection

Fata din tren

făcut‑o şi în după‑amiaza asta, probabil că îi făcuse semn
din cap în acelaşi fel, spunând:
— Bun, despre ce ai vrea să vorbim azi?
Totul la el emană căldură: mâna pe care am strâns‑o;
ochii; tonul vocii. M‑am uitat la chipul lui să caut semne
ale unei brute, care să‑i sfărâme capul lui Megan, semne
ale refugiatului traumatizat care şi‑a pierdut familia.
N‑am găsit niciunul. Apoi, după o vreme, am uitat de
mine. Am uitat că trebuie să‑mi fie frică de el. Stăteam
acolo, pur şi simplu, fără să mai fiu speriată. Am înghiţit
din greu şi am încercat să‑mi aduc aminte ce trebuia să
spun şi am spus. I‑am spus că de patru ani am probleme
cu alcoolul, că băutura m‑a costat căsnicia şi slujba, că
mă costă sănătatea, evident, şi că mă tem că mă va costa
şi sănătatea mintală.
— Nu‑mi aduc aminte diverse lucruri, i‑am spus eu.
Pierd contactul cu realitatea şi nu‑mi mai amintesc unde
am fost sau ce am făcut. Câteodată mă întreb dacă n‑am
făcut lucruri rele sau n‑am spus chestii urâte, dar nu‑mi
aduc aminte dacă am făcut‑o sau nu. Şi... şi dacă cineva
îmi spune ce am făcut, nu mi se pare că sunt eu aceea.
Nu mi se pare că eu aş putea fi omul care să facă aşa
ceva. Şi mi‑e foarte greu să mă simt responsabilă pentru
ceva ce nu‑mi amintesc. Aşa că niciodată nu‑mi pare rău
suficient de tare. Adică mă simt prost, dar chestia pe care
am făcut‑o — nu‑mi aparţine. E ca şi cum n‑ar avea nimic
de‑a face cu mine.
Am spus toate astea, toate adevărurile astea, pur şi
simplu, i le‑am mărturisit în primele minute. Eram atât
de pregătită s‑o fac, aşteptasem atâta timp! Dar n‑ar fi
trebuit să fie el. M‑a ascultat, cu ochii lui chihlimba‑
rii, senini, aţintiţi asupra mea, cu mâinile împreunate,
243

Paula Hawkins

nemişcate. Nu se uita în jur şi nu lua notiţe. Asculta. Şi,
în cele din urmă, a dat din cap imperceptibil şi mi‑a spus:
— Vrei să‑ţi asumi răspunderea pentru ce ai făcut şi ţi‑e
greu s‑o faci, e greu să fii răspunzătoare până la capăt
pentru ce nu‑ţi poţi aminti?
— Da, asta e, exact asta e problema.
— Aşadar, cum ne asumăm răspunderea? Ai putea să‑ţi
ceri scuze — şi, chiar dacă nu‑ţi aduci aminte să fi făcut
ceva rău, asta nu înseamnă că gestul tău de a­­‑ţi cere ier‑
tare nu e real, la fel cum nu înseamnă că sentimentul din
spatele gestului nu e de asemenea real.
— Dar vreau să simt. Vreau să mă simt prost, mai prost
decât mă simt cu adevărat.
E ciudat să spui aşa ceva, dar, pe de altă parte, tot
timpul gândesc asta. Nu mă simt destul de prost. Ştiu
pentru ce sunt răspunzătoare, ştiu toate chestiile oribile
pe care le‑am făcut, chiar dacă nu‑mi amintesc detali‑
ile — dar simt că toate aceste acţiuni sunt departe de
mine. Simt că nu îmi aparţin.
— Crezi că ar trebui să te simţi mai prost decât te simţi
de fapt? Crezi că nu te simţi suficient de prost pentru
greşelile tale?
— Da.
Kamal a clătinat din cap.
— Rachel, mi‑ai zis că ţi‑ai pierdut căsnicia, slujba — nu
crezi că pedeapsa e suficientă?
Scutur cu putere din cap.
El se lasă pe spate în scaun.
— Cred că eşti cam dură cu tine.
— Nu‑i adevărat.
— Bine. OK. Putem să ne întoarcem o clipă? Să ne în‑
toarcem la momentul în care a apărut problema. Mi‑ai
244
fiction connection

Fata din tren

spus că a fost... acum patru ani? Poţi să‑mi povesteşti
despre perioada aceea?
Am rezistat. Nu eram complet fermecată de căldura
vocii lui, de blândeţea din ochi. Nu eram chiar aşa dis‑
perată. N‑o să mă apuc să‑i spun tot adevărul. N‑aveam
de gând să‑i spun cât de mult mi‑am dorit un copil. I‑am
spus că eram deprimată, căsnicia mea se terminase şi că
mi‑a plăcut întotdeauna să beau mult, dar că lucrurile
mi‑au scăpat de sub control.
— Deci căsnicia ta se terminase, aşa că... ţi‑ai părăsit
soţul sau el te‑a părăsit pe tine sau… v‑aţi părăsit unul
pe celălalt?
— El a avut o aventură, i‑am spus. A cunoscut o femeie
şi s‑a îndrăgostit de ea.
El a dat din cap cu înţelegere şi mi‑a făcut semn să
continui.
— Totuşi, n‑a fost vina lui. A fost vina mea.
— De ce spui chestia asta?
— Păi, m‑am apucat de băut înainte...
— Deci nu aventura soţului tău a fost factorul declanşator?
— Nu, începusem deja, beţiile mele l‑au îndepărtat, din
cauza asta a încetat...
Kamal a aşteptat, nu m‑a îndemnat să continui, ci
m‑a lăsat să stau aşa, până când am putut spune cuvin‑
tele cu voce tare.
— Din cauza asta a încetat să mă mai iubească, am re‑
uşit eu să îngaim.
Uram să plâng în faţa lui. Nu înţeleg de ce n‑am reuşit
să ţin garda sus. N‑ar fi trebuit să vorbesc despre chestii
reale, ar fi trebuit să mă duc la el cu nişte probleme inven‑
tate cap‑coadă, cu o cu totul altă personalitate, complet
închipuită. Trebuia să mă fi pregătit mai bine.
245

Paula Hawkins

Nu pot să sufăr gândul că m‑am uitat la el şi am
crezut, pentru un moment, că îmi simte durerea. Şi asta
pentru că s‑a uitat la mine în felul în care a făcut‑o, nu
ca şi cum i‑ar fi fost milă de mine, ci ca şi cum m‑ar fi
înţeles, ca şi cum eram o persoană pe care ar fi vrut s‑o
ajute.
— Aşadar, Rachel, tu ai început să bei înainte de înce‑
putul declinului căsniciei voastre. Crezi că ştii care este
cauza? Nu oricine îşi dă seama. Unii oameni cad, pur şi
simplu, într‑o stare depresivă sau de dependenţă. Cum a
fost la tine? Poate ai pierdut pe cineva drag sau altceva
asemenea?
Am scuturat din cap, am ridicat din umeri. Doar
n‑aveam de gând să‑i spun aşa ceva. Refuz să‑i spun.
A aşteptat câteva momente şi apoi s‑a uitat scurt la
ceasul de pe birou.
— Reluăm data viitoare, poate? a spus el şi apoi a zâm‑
bit, iar eu am îngheţat.
Totul la el emana căldură — mâinile, ochii, vocea —,
totul, cu excepţia zâmbetului. Când îşi arată dinţii, poţi
să vezi criminalul din el. Cu stomacul de plumb, cu pul‑
sul luând‑o razna total, am părăsit cabinetul fără să mai
strâng mâna întinsă. N‑aş fi putut să‑l ating.
Înţeleg, chiar înţeleg. Pricep ce‑a văzut Megan la el şi
nu doar că e frumos de‑ţi stă mintea‑n loc. Este şi calm,
în acelaşi timp, te calmează, iradiază multă bunăvoinţă
faţă de pacienţii lui. O persoană nevinovată sau care are
prea multă încredere, sau care, pur şi simplu, nu e în
toate minţile, s‑ar putea să nu vadă dincolo de toate as‑
tea, s‑ar putea să nu vadă că sub tot acest înveliş calm
zace o fiară. Înţeleg chestia asta. Timp de aproape o oră
am fost captivată. Mi‑am permis să mă deschid faţă de
246
fiction connection

Fata din tren

el. Am uitat cine e. L‑am trădat pe Scott şi am trădat‑o pe
Megan şi mă simt vinovată pentru asta.
Dar, mai mult de atât, mă simt vinovată pentru că
vreau să mă întorc aici.

Miercuri, 7 august 2013
Dimineaţa
Am avut iar acel vis în care am greşit ceva, în care
toată lumea e împotriva mea şi e de partea lui Tom. Visul
în care nu pot să explic ce am făcut şi nici nu pot să‑mi
cer scuze, pentru că nu ştiu cu ce am greşit. În spaţiul din‑
tre visare şi trezire, îmi vine în minte una dintre certurile
noastre, acum mult timp în urmă — patru ani, chiar —,
după primul şi ultimul tratament de fertilizare in vitro,
care a şi eşuat, şi după care eu voiam să mai încerc. Tom
mi‑a zis că nu avem bani pentru asta şi eu nu am pus
la îndoială cuvintele lui. Ştiam că nu avem bani — ne
luaserăm un credit mare, cu ipotecă, el avea nişte datorii
dintr‑o afacere proastă în care îl băgase taică‑său — şi eu
nu aveam încotro decât să accept chestia asta. Nu aveam
ce să fac decât să sper că într‑o bună zi vom avea banii
necesari şi că, între timp, o să strâng din dinţi de fiecare
dată când o să văd o necunoscută însărcinată, de fiecare
dată când aud pe cineva că a primit vestea cea mare.
Abia la câteva luni după ce am aflat că fertilizarea in
vitro a eşuat, mi‑a zis de călătoria în Las Vegas, de cele
patru nopţi petrecute acolo ca să se uite la meciul cel
mare şi ca să se mai răcorească. Doar el şi câţiva amici
247

Paula Hawkins

din vremurile bune, oameni pe care nu i‑am cunoscut
niciodată. L‑a costat o avere; ştiu asta pentru că am vă‑
zut în e‑mailul lui factura de la rezervarea zborului şi
a camerei de hotel. Habar n‑aveam cât erau biletele la
meciul de box, dar îmi imaginez că n‑au fost ieftine. Nu
ar fi fost de‑ajuns pentru o sesiune de fertilizare in vitro,
dar ar fi fost un început. Ne‑am certat îngrozitor pe tema
asta. Nu‑mi amintesc detaliile, pentru că băusem toată
după‑amiaza aceea, pregătindu‑mă psihic de o confrun‑
tare cu el, aşa că, în momentul în care ne‑am aflat faţă în
faţă, ne‑am certat în cel mai urât mod posibil. Îmi aduc
aminte răceala lui de a doua zi, refuzul de a discuta des‑
pre ce s‑a întâmplat. Îmi aduc aminte că mi‑a reproşat,
pe tonul acela dezamăgit, ce am făcut şi ce am zis, cum
am spart fotografiile noastre de nuntă, frumos înrămate,
cum am urlat la el pentru că a fost atât de egoist, că i‑am
zis că e un soţ de nimic, un ratat. Îmi aduc aminte cât de
mult m‑am urât în ziua aceea.
Am greşit, sigur că am greşit, când i‑am zis toate câte
i‑am zis, dar ştiu acum că nu mi‑am ieşit din minţi fără
un motiv. Aveam toate motivele să fiu supărată, nu‑i
aşa? Încercam să avem un copil — n‑ar fi trebuit să fim
pregătiţi să facem sacrificii în acest sens? Eu mi‑aş fi tăiat
un picior sau o mână dacă asta ar fi însemnat că aş fi
putut avea un copil. Adică el n‑ar fi putut renunţa la un
weekend în Vegas?
Mai stau în pat o vreme, gândindu‑mă la toate astea,
şi apoi mă scol şi mă gândesc să fac o plimbare, pentru că
dacă nu fac ceva, o să vreau iar să mă duc la magazinul
din colţ. N‑am mai pus picătură de alcool în gură de du‑
minică şi mă lupt cu mine, cu dorinţa de a simţi iar fiorul
acela, cu nevoia imperioasă de a nu mă mai gândi atât de
248
fiction connection

Fata din tren

mult; şi nu vreau să alung vaga senzaţie că am reuşit ceva
şi că ar fi păcat să‑i dau cu piciorul.
Ashbury nu e tocmai un loc potrivit pentru plim‑
bări, sunt numai magazine şi periferie; nu e niciun parc
decent. Mă îndrept spre centrul oraşului, ceea ce nu e
chiar aşa de rău, de vreme ce nu prea e nimeni pe stradă.
Şmecheria e să te păcăleşti că te duci undeva cu un scop
anume: alegi un loc şi porneşti spre el. Eu am ales biserica
de pe Pleasance Road, din capătul său, care e cam la patru
kilometri de apartamentul lui Cathy. Fusesem aici la o
întâlnire a Alcoolicilor Anonimi. N‑am vrut să mă duc
la o întâlnire în cartier, pentru că nu voiam să dau de
vreun cunoscut, pe care aş putea să‑l văd apoi pe stradă,
la supermarket sau în tren.
Când ajung la biserică, mă întorc şi pornesc înapoi,
cu paşi mari, spre casă, ca orice femeie care are multe de
făcut, care are unde să meargă. Ca o femeie normală. Mă
uit la oamenii care trec — la cei doi bărbaţi care aleargă,
cu rucsacurile în spate, antrenându‑se pentru maraton,
la tânăra cu fustă neagră şi tenişi albi, cu pantofii cu toc
în geantă, în drum spre muncă — şi mă întreb ce au de
ascuns. Se mişcă anume ca să nu bea, aleargă ca să nu
cadă iar în capcană? Se gândesc la criminalul pe care l‑au
cunoscut ieri, cel pe care vor să‑l mai vadă încă o dată?
Nu sunt normală.
Aproape că ajunsesem acasă când l‑am văzut. Căzu‑
sem pe gânduri, reflectam la ce‑ar trebui să reprezinte
aceste şedinţe cu Kamal, la ce îmi folosesc de fapt: chiar
am de gând să mă apuc să‑i răscolesc prin sertarele biro‑
ului dacă se întâmplă să iasă din cameră? Să încerc să‑l
păcălesc să spună ceva incriminator, să‑l aduc pe terenuri
mişcătoare? Probabil că tipul e mai deştept decât mine,
249

Paula Hawkins

probabil că o să‑şi dea seama rapid ce am de gând. În
cele din urmă, omul ştie foarte bine că i‑a apărut numele
în ziare — probabil că se aşteaptă să apară cineva care să
scrie vreun articol despre el sau să‑i smulgă informaţii.
Mergeam cu capul în jos, gândindu‑mă la toate astea,
cu ochii înfipţi în trotuar, treceam pe lângă un magazin
Londis, pe partea dreaptă, şi încercam să nu îl văd, pentru
că mi‑ar fi venit alte idei în cap, când, cu coada ochiului,
îi văd numele. Ridic privirea şi era acolo, cu litere de‑o
şchioapă pe prima pagină a unui tabloid: MEGAN ŞI‑A
UCIS COPILUL?

250
fiction connection

Anna

Miercuri, 7 august 2013
Dimineaţa
Eram la Starbucks cu fetele de la NCT1 când s‑a în‑
tâmplat. Stăteam la masa noastră obişnuită, lângă fereas‑
tră, copiii împrăştiaseră piese de Lego pe jos, peste tot,
Beth încerca (pentru a nu ştiu câta oară) să mă convingă
să vin la clubul lor de lectură, când a apărut Diane. Avea
o expresie anume pe chip, aceea când îţi dai importanţă
pentru că ai aflat nişte bârfe foarte suculente. Abia putea
să se abţină să nu plesnească de bucurie, în timp ce se
chinuia să intre pe uşă cu căruciorul ei dublu.
— Anna, a început ea, cu mutra gravă, tu ai văzut
chestia asta? şi a ridicat spre noi un ziar cu titlul mare:
MEGAN ŞI‑A UCIS COPILUL? Am rămas fără grai. Mă
holbam la ziar şi, în mod absurd, am izbucnit în lacrimi.
Evie era îngrozită. A început să urle, pur şi simplu. A fost
îngrozitor.
1

NCT — organizaţie caritabilă din Marea Britanie, pentru persoanele care
au copii.
251

Paula Hawkins

M‑am dus la baie ca să mă spăl pe faţă (şi s‑o spăl şi
pe Evie), şi când m‑am întors, şuşoteau toate. Diane mi‑a
aruncat o privire şireată şi m‑a întrebat:
— Eşti OK, scumpa mea?
Se bucura, îmi dădeam seama de asta.
A trebuit să plec, nu mai puteam sta. Toţi erau teribil
de îngrijoraţi, spunând ce îngrozitor trebuie să fie pentru
mine, dar vedeam pe chipurile lor o dezaprobare foarte
prost ascunsă. Cum ai putut să‑ţi laşi copilul pe mâinile
unui monstru? Probabil că eşti cea mai îngrozitoare
mamă din lume.
În drum spre casă, am încercat să dau de Tom la telefon,
dar a intrat direct căsuţa vocală. I‑am lăsat un mesaj, să mă
sune înapoi de urgenţă — am încercat să‑mi păstrez calmul,
dar tremuram şi picioarele mi se înmuiaseră de la genunchi.
N‑am cumpărat ziarul, dar n‑am putut rezista tentaţiei
de a citi întreg articolul pe internet. Totul era atât de vag!
„Surse apropiate anchetei în cazul Hipwell“ susţin că Me‑
gan „ar fi putut fi vinovată de moartea propriului ei copil“,
acum zece ani. „Sursele“ speculează, de asemenea, că acesta
ar putea fi şi motivul pentru care a fost omorâtă. Detectivul
care se ocupă de caz — Gaskill, cel care a venit să discute cu
noi după ce Megan a dispărut — nu a dat nicio declaraţie.
Tom m‑a sunat înapoi — era între două şedinţe,
n‑avea cum să vină acasă. A încercat să mă calmeze, a
spus tot ce era de spus, mi‑a zis că probabil totul e o
minciună sfruntată.
— Ştii că nu ai cum să crezi nici măcar jumătate din
prostiile care se scriu în ziare.
Nu am vrut să fac o mare agitaţie din chestia asta,
pentru că el fusese cel care sugerase s‑o aduc să mă ajute
cu Evie. Probabil că se simţea îngrozitor.
252
fiction connection

Fata din tren

Şi are dreptate. S‑ar putea ca nici măcar să nu fie ade‑
vărat. Dar cine să inventeze o asemenea poveste? De ce să
facă aşa ceva? Şi nu pot să nu mă gândesc că am ştiut. Am
ştiut dintotdeauna că femeia aia nu era întreagă la minte.
La început mi‑am zis că e cam imatură, dar era mai mult
de atât, era mai degrabă absentă. Foarte preocupată de
sine. Şi n‑am de gând să mint. Mă bucur că a dispărut.
Călătorie sprâncenată!
Seara
Sunt sus, în dormitor. Tom se uită la televizor cu
Evie. Nu ne vorbim. E vina mea. Apăruse în uşă şi eu
m‑am şi năpustit pe el.
Toată ziua am clocotit. Nu mă puteam abţine, nu
mă puteam ascunde după deget, ea era pretutindeni, ori‑
unde îmi aruncam privirea. Aici, în casa mea, ţinându‑mi
copilul, dându‑i de mâncare, schimbându‑i scutecele,
jucându‑se cu ea în timp ce eu mai trăgeam un pui de
somn. M‑am gândit toată ziua că am lăsat‑o cândva pe
Evie numai cu ea, şi mi se făcea rău.
Şi apoi m‑a lovit paranoia, sentimentul acela cu care
am trăit tot timpul în casa asta, senzaţia că sunt constant
urmărită. La început, o puneam pe seama trenurilor. Toate
acele persoane fără chip holbându‑se pe ferestrele trenului,
uitându‑se direct la noi, îmi dădeau fiori pe şira spinării.
Ăsta era unul dintre motivele pentru care nu acceptasem
de la bun început să mă mut aici, dar Tom nu voia să plece.
Zicea că o să pierdem bani la vânzarea casei.
La început au fost trenurile, apoi Rachel. Rachel pri‑
vindu‑ne, apărând din senin pe stradă, sunându‑ne tot
timpul. Şi apoi Megan, când era aici, cu Evie: tot timpul
253

Paula Hawkins

aveam senzaţia că se uita la mine, ca şi cum mă analiza,
ca şi cum îmi evalua capacităţile materne, judecându‑mă
pentru că nu eram în stare să mă descurc singură. Ştiu că
sună ridicol. Apoi mă gândesc la ziua aceea când Rachel
a venit aici şi a luat‑o pe Evie, şi sunt înmărmurită şi‑mi
dau seama că nu, nu sunt deloc ridicolă.
Aşa că în momentul în care Tom a ajuns acasă eram
pregătită de ceartă. I‑am dat un ultimatum: trebuie să ple‑
căm, nu mai am cum să stau în casa asta, pe strada asta,
ştiind tot ce s‑a petrecut aici. Oriunde îmi întorc privirea
acum, o văd nu numai pe Rachel, ci şi pe Megan. Trebuie
să mă gândesc la tot ce a atins. E prea mult. I‑am zis că
puţin îmi pasă dacă luăm sau nu un preţ bun pe casa asta.
— Ba o să‑ţi pese când o să fim nevoiţi să stăm într‑un
loc mult mai rău ca ăsta, când n‑om mai putea plăti ra‑
tele la bancă, mi‑a zis el, pe un ton perfect rezonabil.
L‑am întrebat dacă n‑ar putea să‑i roage pe părinţii
lui să ne ajute — că au destui bani —, dar el mi‑a zis că
n‑are de gând să le ceară, că n‑o să le mai ceară nimic ni‑
ciodată, apoi s‑a enervat şi mi‑a zis că despre asta nu mai
vrea să vorbească. Asta din cauza felului în care părinţii
lui s‑au purtat cu el când a părăsit‑o pe Rachel pentru
mine. N‑ar fi trebuit să zic nimic de ei, se enervează de
fiecare dată.
Dar n‑aveam cum să mă abţin. Sunt disperată, pen‑
tru că de fiecare dată când închid ochii o văd stând la
masa din bucătărie cu Evie în braţe. Se juca frumos cu ea
şi zâmbea, şi sporovăia vrute şi nevrute, dar niciodată nu
mi s‑a părut că‑şi dorea cu adevărat să se afle aici. Întot‑
deauna aveam senzaţia că e fericită când mi‑o dă înapoi
în braţe, în momentul în care trebuia să plece. Arăta de
parcă nu‑i plăcea să ţină un copil în braţe.
254
fiction connection

Rachel

Miercuri, 7 august 2013
Seara
Căldura e insuportabilă şi temperaturile sunt din ce
în ce mai ridicate. Dacă deschizi ferestrele, poţi să simţi
pe limbă monoxidul de carbon care vine din stradă.
Mă ustură în gât. Fac al doilea duş pe ziua de azi, când
sună telefonul. Îl las să sune, dar nu se opreşte. Sună
iar, şi iar. Când ies de la duş, deja sună a patra oară, şi
răspund.
Are vocea sugrumată de panică, respiraţia sacadată.
Îl aud gâfâind.
— Nu mă pot duce acasă, îmi zice. Sunt camere de luat
vederi peste tot.
— Scott?
— Ştiu că... e ciudat din partea mea, foarte ciudat, dar
trebuie să mă duc undeva, undeva unde nu mă aşteaptă
niciun jurnalist. Nu pot să mă duc la mama, la prieteni.
Mă tot învârt... cu maşina. Asta fac de când am plecat
de la poliţie... Vocea îi tremură. Am nevoie de o oră sau
255

Paula Hawkins

două. Să stau undeva, să mă gândesc. Fără ăştia pe cap,
fără poliţie, fără oameni care să‑mi tot pună întrebări
aiurea. Îmi pare rău, pot veni la tine?
Evident că am zis da. Nu pentru că era îngrozit, dis‑
perat, ci pentru că voiam să‑l văd. Voiam să‑l ajut. I‑am
dat adresa şi el mi‑a zis că o să fie la mine în cincisprezece
minute.
Zece minute mai târziu, s‑a auzit soneria: scurt, stri‑
dent, disperat.
— Îmi cer scuze, zice el, când deschid uşa. Nu ştiam
unde să mă duc în altă parte.
Are o privire hăituită: tremură din cap până‑n pi‑
cioare, e palid, e ud de transpiraţie.
— Nu e nimic, îi zic şi mă dau la o parte ca să‑i fac loc
să intre.
Îl conduc în sufragerie, îl îndemn să ia loc. Mă duc
la bucătărie să‑i aduc un pahar de apă. Îl bea, aproape
dintr‑o înghiţitură, apoi se aşază, îşi pune coatele pe ge‑
nunchi şi ţine capul plecat.
Stau în preajma lui, neştiind dacă să spun ceva sau
să‑mi ţin gura. Îi iau paharul şi‑l umplu din nou, fără să
spun ceva. În cele din urmă, el e cel care vorbeşte:
— Ai zice că s‑a întâmplat ce era mai rău. Adică asta ar fi
normal să gândeşti, nu‑i aşa? Îşi ridică privirea spre mine.
Nevastă‑mea e moartă şi poliţia crede că eu am omorât‑o.
Ce‑ar putea fi mai rău de atât?
Vorbeşte despre ce s‑a spus la ştiri, despre zvonurile
cu privire la ea. Despre povestea din ziarele de scandal,
care — se presupune — a fost răspândită de cineva de la
poliţie, că Megan era implicată în moartea unui copil.
Nişte speculaţii ordinare, o campanie murdară despre o
femeie moartă. E dezgustător!
256
fiction connection

Fata din tren

— Dar nu e adevărat, îi zic. Nu poate fi adevărat.
Chipul lui e lipsit de expresie, nu pare că înţelege
ce‑i spun.
— Mi‑a zis azi‑dimineaţă Riley, tipa de la poliţie, con‑
tinuă Scott. Tuşeşte, îşi drege vocea. Vestea la care am
sperat întotdeauna. Nu‑ţi poţi imagina, şopteşte el, cât de
mult mi‑am dorit chestia asta. Visam cu ochii deschişi,
îmi imaginam cum o să arate, cum o să‑mi zâmbească,
timidă, tainică, visam cum o să‑mi ia mâna şi o să mi‑o
sărute...
S‑a pierdut în gânduri, visează, n‑am nici cea mai
vagă idee despre ce vorbeşte.
— Azi, spune el, azi am primit vestea că Megan era
însărcinată.
Începe să plângă, mă umflă şi pe mine plânsul, la‑
crimi pentru un copil care n‑a existat niciodată, copi‑
lul unei femei pe care n‑o cunoscusem niciodată. Dar
groaza faptului în sine era insuportabilă. Nu pricep cum
de Scott încă mai trăieşte. Ar fi trebuit să‑l omoare o astfel
de veste, ar fi trebuit să‑l sece de viaţă. Şi totuşi, cumva,
e încă aici.
Nu pot să vorbesc, nu pot să mă mişc. În camera de
zi e foarte cald, aerul e irespirabil, deşi toate ferestrele
sunt deschise. Aud zgomote din stradă: sirena maşinii
de poliţie, fete tinere care ţipă şi râd, boxe care duduie
dintr‑o maşină în mers. O viaţă normală. Pe când aici
lumea s‑a sfârşit. Pentru Scott lumea s‑a terminat şi eu
nu pot să scot un cuvânt. Stau aici, mută, neajutorată,
fără niciun sens.
Până când aud paşi pe scările de‑afară, clinchetul fa‑
miliar al lucrurilor din geanta lui Cathy, care se chinuie,
din răsputeri să dea de cheile de la casă. Îmi revin brusc
257

Paula Hawkins

la viaţă, ca şi cum aş fi electrocutată. Trebuie să fac ceva:
îl apuc pe Scott de mână, iar el se uită la mine alarmat.
— Vino cu mine, îi spun, trăgând de el să se ridice.
Mă lasă să‑l târăsc după mine, iese pe hol, apoi sus,
pe scări, înainte să deschidă Cathy uşa. Închid uşa dor‑
mitorului după noi.
— Colega mea de apartament, îi explic. E mai... ar putea
pune întrebări. Ştiu că nu asta îţi doreşti în momentul
de faţă.
El îmi face semn din cap că aşa e. Se uită în jurul
lui, prin camera micuţă, observând patul nefăcut, haine,
curate şi murdare la un loc, claie peste grămadă pe sca‑
unul de la birou, pereţii goi, mobila ieftină. Mi‑e jenă.
Asta e viaţa mea: dezordonată, neîngrijită şi mică. De
neinvidiat. Mă gândesc la toate astea şi‑mi dau seama ce
ridicolă sunt să‑mi închipui că lui Scott ar putea să‑i pese
vreun pic de viaţa mea.
Îi fac semn să se aşeze pe pat. El se supune, îşi şterge
ochii cu dosul palmei. Respiră greu.
— Pot să‑ţi aduc ceva? îl întreb.
— O bere?
— Nu ţin alcool în casă, îi zic, şi mă fac roşie ca racul.
Scott însă nu observă, nici măcar nu se uită la mine. Aş
putea să‑ţi fac o cană de ceai? El îmi face iar semn din cap
că da. Întinde‑te, îi zic. Odihneşte‑te.
Face cum îi spun, îşi dă pantofii jos şi se întinde pe
pat, pe spate, docil ca un copil bolnav.
În bucătărie, pun ibricul pe foc şi fac conversaţie cu
Cathy, o ascult cum povesteşte despre noul restaurant pe
care l‑a descoperit în Northcote, unde îşi va savura prân‑
zul („au nişte salate foarte bune“), şi cât de enervantă
e tipa nouă de la firmă. Îi zâmbesc şi dau din cap, dar
258
fiction connection

Fata din tren

abia dacă o aud. Întregul meu corp e încordat: e setat să‑l
audă pe el, e concentrat pe scârţâituri şi paşi. Pare ireal
faptul că e aici, în patul meu, sus, la etaj. Numai când
mă gândesc la asta şi simt că ameţesc, ca şi cum aş visa.
În cele din urmă, Cathy se opreşte din vorbit şi se
uită la mine, încruntată.
— Eşti OK? mă întreabă. Nu prea pari... în apele tale.
— Sunt doar puţin obosită, îi răspund. Nu mă simt gro‑
zav. Cred că o să mă duc să mă bag în pat.
Îmi aruncă o privire. Ştie că n‑am băut (ştie întot‑
deauna), dar probabil că se gândeşte că am de gând să
mă apuc. Nu‑mi pasă, nu mă pot gândi la asta acum; iau
cana de ceai pentru Scott şi‑i zic că ne vedem dimineaţă.
Mă opresc în faţa uşii dormitorului meu şi ascult. E
linişte. Cu grijă, apăs pe clanţă şi împing uşa. Scott e în‑
tins pe pat, exact în poziţia în care l‑am lăsat, cu mâinile
pe lângă corp, cu ochii închişi. Îl aud respirând încet şi
chinuit. Trupul lui ocupă jumătate din pat şi sunt tentată
să mă aşez în spaţiul de lângă el, să‑mi las mâna peste
pieptul lui, să‑i alin durerea. În schimb, tuşesc uşor şi îi
întind cana de ceai.
El se ridică în capul oaselor.
— Mulţumesc, spune morocănos, luând cana. Îţi mulţu‑
mesc... că mi‑ai oferit un loc de refugiu. A fost — nu pot
să‑ţi spun în cuvinte cum a fost de când a ieşit la iveală
toată povestea asta.
— Povestea de acum câţiva ani?
— Da, exact.
Se discută intens despre modul prin care ziarele au
aflat despre povestea asta. Speculaţii din belşug, degete
îndreptate spre poliţie, spre Kamal Abdic, spre Scott.
— E o minciună, îi spun. Nu‑i aşa?
259

Paula Hawkins

— Evident că e o minciună, dar îi oferă cuiva un motiv
pentru crimă, nu‑i aşa? Asta se spune — că Megan şi‑a
ucis copilul —, ceea ce i‑ar da cuiva — tatălui copilului,
chipurile — un motiv s‑o ucidă. Ani şi ani mai târziu.
— E ridicol.
— Dar ştii ce spune toată lumea? Că am inventat eu
povestea asta, nu ca s‑o pun pe ea într‑o lumină proastă,
ci ca să îndrept suspiciunea de la mine asupra unui ne‑
cunoscut. Un tip din trecutul ei, de care nimeni nu ştie
nimic.
Mă aşez lângă el pe pat. Coapsele aproape că ni se ating.
— Şi poliţia ce zice?
Ridică din umeri.
— Nu mare lucru. M‑a întrebat ce ştiu. Ştiu că a avut un
copil? Ştiu ce s‑a întâmplat? Ştiu cine era tatăl copilului?
Le‑am zis că nu, că toate astea erau nişte porcării, că ea
n‑a mai fost niciodată însărcinată... Vocea i se îneacă
din nou. Se opreşte, bea o gură de ceai. I‑am întrebat
pe poliţişti de unde a apărut povestea asta, zice el, cum
a ajuns în ziare? Mi‑au zis că nu au cum să‑mi divulge
sursa. Bănuiesc că de la el. De la Abdic. Se opreşte, oftează
adânc, cutremurător. Nu pricep de ce. Nu pricep de ce ar
spune asemenea chestii despre ea. Nu pricep ce intenţii
are. E evident că tipul e al dracului de nebun.
Mă gândesc la bărbatul pe care l‑am cunoscut deu‑
năzi: la atitudinea lui calmă, la vocea plăcută, domoală,
la căldura din privire. Nici nu se putea mai calm şi mai
normal de‑atât. Totuşi, zâmbetul acela...
— E strigător la cer că s‑a publicat aşa ceva. Ar trebui să
fie nişte reguli, ceva...
— Nu poţi să‑i calomniezi pe morţi, spune el şi ră‑
mâne pe gânduri o vreme. M‑au asigurat că n‑or să dea
260
fiction connection

Fata din tren

publicităţii vestea că... era însărcinată. Nu încă. Poate că
n‑o vor da deloc. Dar, cu siguranţă, nu până nu sunt ei
siguri.
— Până sunt siguri de ce?
— Că nu e copilul lui Abdic, zice el.
— Au făcut un test ADN?
Scutură din cap.
— Nu, dar eu ştiu adevărul. Nu pot să‑ţi spun cum de
ştiu, ci doar că ştiu. Copilul acela este — era — al meu.
— Dacă el a considerat că e al lui, înseamnă că are un
motiv pentru crimă, nu‑i aşa?
N‑ar fi primul bărbat care să scape de o sarcină nedorită
descotorosindu‑se de mama copilului — deşi nu pot să spun
asta cu voce tare. Şi — nu spun nici asta cu voce tare — ches‑
tia asta îi dă şi lui Scott un motiv s‑o ucidă. Dacă a crezut că
nevastă‑sa era însărcinată cu alt bărbat... Numai că el n‑ar fi
putut s‑o omoare. Şocul lui, disperarea în care se află — nu
se poate să nu fie reale. Nimeni nu e un actor atât de bun.
Scott nu pare să mă mai asculte. Privirea lui fixată
pe uşa de la dormitor e înceţoşată, oarbă şi pare să se
scufunde în pat ca în nisipuri mişcătoare.
— Ar trebui să rămâi aici o vreme, i‑am zis. Încearcă să
dormi.
Se uită la mine şi aproape că îmi zâmbeşte.
— Nu te deranjez? mă întreabă. Ar fi... ţi‑aş fi recunos‑
cător. Mi‑ar fi greu să mă duc acasă să dorm. Nu e o pro‑
blemă doar cu oamenii care mă aşteaptă afară, senzaţia că
toată lumea încearcă să mă prindă la cotitură. Nu e doar
asta. E vorba despre ea. E peste tot, nu ştiu cum să fac să
n‑o mai văd. Cobor scările şi nu mă uit, mă forţez să nu
mă uit, dar când trec pe lângă fereastră, trebuie să mă uit
înapoi şi să mă conving că nu e acolo, pe terasă.
261

Paula Hawkins

Simt că mă apucă iar plânsul.
— Vezi tu, îi plăcea să stea acolo — pe micuţa noastră
terasă. Îi plăcea să stea acolo şi să privească trenurile.
— Ştiu, îi răspund, punându‑mi mâna peste a lui. O
vedeam acolo câteodată.
— Îi tot aud vocea, zice el. O tot aud strigându‑mă. Zac
în pat şi o aud cum mă strigă de‑afară. Mă tot gândesc
că e acolo.
Tremură.
— Întinde‑te, îi zic, luându‑i cana de ceai din mână.
Odihneşte‑te.
Când sunt sigură că a adormit, mă întind la spatele
lui, cu faţa la câţiva centimetri de omoplatul lui. Închid
ochii şi‑mi ascult inima bătând, sângele zvâcnindu‑mi.
Inhalez izul tristeţii şi al trupului neîngrijit.
Când mă trezesc, câteva ceasuri mai târziu, el plecase.

Joi, 8 august 2013
Dimineaţa
Mă simt ca o trădătoare. A plecat acum câteva ore, iar
eu ce fac? Sunt în drum spre Kamal, să mă văd încă o dată
cu bărbatul care se presupune că i‑a omorât soţia. Şi copilul.
Simt că mi se face rău. Mă întreb dacă nu cumva ar fi trebuit
să‑i spun despre planul meu, să‑i explic că eu pentru el fac
toate chestiile astea. Numai că nu sunt sigură că fac chestiile
astea doar pentru el şi, în plus, nu am un plan propriu‑zis.
Totuşi, astăzi îi voi dezvălui ceva despre mine. Ăsta e
planul meu pe ziua de azi. Să‑i vorbesc despre ceva real.
262
fiction connection

Fata din tren

O să‑i spun că vreau un copil. Să văd dacă asta provoacă
vreo reacţie în el — un răspuns nefiresc, orice formă de
reacţie. Să văd unde ajung cu toate astea.
Ei bine, nu ajung la niciun rezultat.
Începe prin a mă întreba cum mă simt, când am băut
ultima dată.
— Duminică, îi zic.
— Bun. Asta e bine. Îşi împreunează mâinile. Arăţi bine,
spune el.
Îmi zâmbeşte şi nu văd criminalul în el. Îmi pun pro‑
blema dacă e real ce‑am văzut acum câteva zile. Oare nu
cumva mi‑am închipuit?
— Data trecută m‑ai întrebat cum am început să beau,
încep eu şi el îmi face semn din cap să continui. Eram
deprimată, îi spun. Noi încercam... eu încercam să rămân
însărcinată. Nu puteam şi am căzut în depresie. Atunci
a început.
Nu durează mult şi iar încep să plâng. E imposibil să
rezist când cineva e blând cu mine. Cineva care se uită
la tine, care nu te cunoaşte, care îţi spune că e OK, indi‑
ferent ce ai făcut, indiferent ce a fost: ai suferit, te doare,
meriţi să fi iertat. Mă încred în el, îi spun tot şi uit, încă
o dată, ce caut aici. Nu mă uit la el să văd ce reacţii are,
nu‑i cercetez privirea să disting semne de vinovăţie sau
suspiciune. Îl las să îmi spună vorbe de alinare.
E blând, raţional. Vorbeşte despre strategii de control
asupra propriei realităţi, îmi aminteşte că am tinereţea de
partea mea.
Aşa că nu ajung la niciun rezultat, pentru că plec
din biroul lui Kamal Abdic simţindu‑mă mai uşoară, mai
plină de speranţă. M‑a ajutat. Stau în tren şi încerc să mă
gândesc iar la imaginea aceea a criminalului pe care am
263

Paula Hawkins

văzut‑o în el. Mă chinui să‑l văd ca pe un bărbat capabil
să lovească o femeie, să‑i facă zob craniul.
Îmi vine în minte o imagine îngrozitoare, ruşinoasă:
Kamal, cu mâinile lui delicate, cu atitudinea lui plină de
compasiune, cu felul acela inteligent şi articulat de a vorbi,
contrasta cu Scott, puternic, sălbatic, disperat. Trebuie să‑mi
tot amintesc mie însămi că Scott nu e aşa de fapt, că el e
altfel. Trebuie să‑mi amintesc întruna de felul în care era el
înainte de toate astea. Şi apoi trebuie să recunosc, faţă de
mine, că habar n‑am cum era Scott înainte de toate astea.

Vineri, 9 august 2013
Seara
Trenul opreşte la semnal. Iau o gură din cutia de gin
tonic rece şi mă uit spre casa lui, spre terasa ei. Eram
aşa de cuminte, dar chiar am nevoie de ginul ăsta. Curaj
olandez. Mă duc să‑l văd pe Scott şi, ca să ajung la el,
va trebui să înfrunt toate obstacolele pe care mi le pune
în cale Blenheim Road: Tom, Anna, poliţia, jurnaliştii.
Tunelul, cu toate amintirile de groază, pline de sânge.
Dar el mi‑a cerut să vin şi n‑am putut să‑i spun nu.
Ieri‑noapte au găsit fetiţa. Sau ce‑a mai rămas din
ea. Îngropată în curtea unei ferme lângă coasta de est
a Angliei, unde au fost îndreptaţi de cineva anume. A
apărut în ziarele de dimineaţă:
Poliţia a deschis o anchetă în cazul morţii
unui copil după ce rămăşiţele pământeşti au fost
264
fiction connection

Fata din tren

descoperite îngropate în grădina unei case de lângă
Holkham, în partea de nord a provinciei Norfolk.
Descoperirea a fost făcută în urma unui telefon
anonim despre o posibilă crimă, telefon primit
în timpul anchetei în cazul dispariţiei lui Megan
Hipwell, din Witney, al cărei trup a fost găsit
săptămâna trecută în pădurea de la Corly.

L‑am sunat pe Scott azi‑dimineaţă, de îndată ce am
văzut ştirile. Nu mi‑a răspuns, aşa că i‑am lăsat un me‑
saj, spunându‑i cât de rău îmi pare. M‑a sunat înapoi în
după‑amiaza asta.
— Eşti OK? l‑am întrebat.
— Nu prea.
Vocea îi era îngroşată de băutură.
— Îmi pare rău... ai nevoie de ceva?
— Am nevoie de cineva care să nu‑mi zică: Ţi‑am spus
eu că aşa va fi.
— Poftim?
— Maică‑mea a fost aici toată după‑masa. Se pare că ea a
ştiut de la bun început — ceva nu era în regulă cu fătuca aia,
ceva era greşit la ea, n‑avea familie, n‑avea prieteni, a venit de
nicăieri. Mă întreb de ce nu mi‑a zis şi mie până acum.
Aud zgomotul unui pahar care se sparge, apoi înjurături.
— Eşti bine? îl întreb din nou.
— Poţi să vii până la mine? m‑a întrebat.
— La tine acasă?
— Da.
— Păi eu... poliţia, jurnaliştii... nu sunt sigură că...
— Te rog. Am nevoie să fie cineva aici, cu mine. Cineva
care a cunoscut‑o pe Mags, care a îndrăgit‑o. Cineva care
nu crede toate chestiile astea...
265

Paula Hawkins

Era beat, ştiam asta foarte bine şi, totuşi am spus da.
Acum, în tren, beau şi eu şi mă gândesc la ce mi‑a zis.
Cineva care a cunoscut‑o pe Mags, care a îndrăgit‑o. N‑am
cunoscut‑o şi nu mai sunt sigură că‑mi plăcea de ea. Beau
cât pot de repede cutia şi mai deschid una.
Cobor la Witney. Mă amestec în nesfârşita îm‑
bulzeală de navetişti de vineri seara: încă un sclav pe
plantaţie, în toată mulţimea aceea de oameni epuizaţi,
înfierbântaţi, aşteptând cu disperare să ajungă acasă
şi să se aşeze pe verandă, cu o bere rece în mână, să ia
cina cu copiii, să se ducă la culcare mai devreme. Poate
că ginul e de vină, dar mi‑e incredibil de bine să mă las
purtată de masele de oameni, toată lumea uitându‑se la
telefon, pescuind de prin buzunare cartelele de intrare.
Mă las purtată de memorie, demult de tot, la prima vară
pe Blenheim Road, când mă grăbeam acasă în fiecare zi,
disperată să cobor scările acelea, să ies rapid din gară,
mai‑mai să alerg pe stradă. Tom lucra de acasă şi eu
nici nu intram bine pe uşă, că el şi scotea hainele de
pe mine. Chiar şi acum îmi vine să zâmbesc la gândul,
la sentimentul acela de anticipare: obrajii mi se îmbu‑
jorează în timp ce merg cu pas grăbit, muşcându‑mi
buza ca să‑mi reţin rânjetul, respiraţia mi se accelerează,
gândindu‑mă la el şi ştiind că şi el numără minutele
până ajung acasă.
Mintea îmi e atât de plină de acele zile, încât uit
să‑mi mai fac griji că risc să fiu văzută de Tom şi de
Anna, de poliţie şi de fotografi şi, fără măcar să con‑
ştientizez, sunt la uşa lui Scott, apăs butonul soneriei
şi uşa se deschide, iar eu sunt entuziasmată, deşi n‑ar
trebui să fiu, dar nu mă simt vinovată din cauza asta,
pentru că Megan oricum nu e ce‑am crezut eu că este.
266
fiction connection

Fata din tren

Nu era fata aceea frumoasă şi lipsită de griji pe care o
văzusem eu pe terasă. Nu era o soţie iubitoare. Nici
măcar nu era o femeie cumsecade. Era o mincinoasă şi
o adulterină.
Era o criminală.

267

Megan

Joi, 20 iunie 2013
Seara
Stau pe canapeaua din camera de zi, cu un pahar de
vin în mână. Casa e, în continuare, o mare învălmăşeală.
Mă întreb, la el chiar e aşa tot timpul, ca în camera unui
adolescent? Şi mă gândesc cum şi‑a pierdut familia când
era adolescent, aşa că poate da, poate că aşa trăieşte. Mă
întristează. Vine din bucătărie şi se aşază lângă mine,
foarte aproape, ceea ce mă face să mă simt bine. Dacă aş
putea, aş veni aici în fiecare zi, pentru o oră sau două.
Aş sta aici, pur şi simplu, şi aş bea vin, simţindu‑i mâna
mângâind‑o pe a mea.
Dar nu pot. Toate astea au un sens, iar el vrea ca eu
să‑l aflu.
— OK, Megan, spune el. Acum eşti gata? Să termini de
spus ce‑mi povesteai data trecută?
Mă las uşor pe el, mă sprijin de trupul lui cald. Îmi dă
voie. Închid ochii şi nu‑mi ia mult până ajung cu gândul
acolo, în baia aceea. E ciudat, pentru că am încercat atât
268

fiction connection

Fata din tren

de mult timp să nu mă gândesc la asta, să nu mai ştiu
nimic de acele zile, acele nopţi, dar acum închid ochii şi
amintirea vine aproape instantaneu, ca şi cum aş adormi,
ca şi cum m‑aş trezi în miezul unui vis.
Era întuneric şi foarte rece. Nu mai eram în cadă.
— Nu ştiu exact ce s‑a întâmplat. Îmi amintesc că m‑am
trezit cu sentimentul clar că nu era bine ceva şi apoi,
următorul lucru pe care mi‑l amintesc, Mac venise acasă.
Mă striga. Îl auzeam, era jos, îl auzeam strigându‑mi
numele, dar nu mă puteam mişca. Stăteam pe podeaua
băii, cu ea în braţe. Ploua puternic, grinzile acoperişului
scârţâiau. Îmi era atât de frig! Mac a urcat scările, stri‑
gându‑mă întruna. A ajuns în uşa de la baie şi a aprins
lumina.
O simt acum, lumina străpungându‑mi retina, totul
alb şi foarte clar, terifiant.
— Îmi aduc aminte că am urlat la el să stingă lumina.
Nu voiam să văd, nu voiam să mă uit la ea şi s‑o văd aşa.
Nu ştiu — nu ştiu ce s‑a întâmplat apoi. El ţipa la mine,
urla direct în faţa mea. I‑am dat‑o şi am fugit. Am ieşit din
casă în fugă şi am alergat prin ploaie, spre plajă. Nu‑mi
aduc aminte ce a urmat. A durat mult timp până a ve‑
nit după mine. Încă ploua. Eu eram pe dune, cred. M‑am
gândit să intru în apă, dar eram prea speriată. În cele din
urmă, el a venit să mă caute. M‑a luat acasă. Dimineaţă am
îngropat‑o. Am înfăşat‑o într‑un cearşaf şi Mac i‑a săpat
mormântul. Am pus‑o în pământ la marginea proprietăţii,
lângă linia de cale ferată abandonată. Am pus pietre la cap,
ca să‑i marcăm mormântul. N‑am vorbit nimic despre ce
s‑a întâmplat, n‑am mai vorbit despre nimic, nu ne‑am
mai uitat unul la celălalt. În noaptea aceea, Mac a ieşit.
A zis că se duce să se întâlnească cu cineva. M‑am gândit
269

Paula Hawkins

că poate s‑a dus la poliţie. Nu ştiam ce să fac. Aşa că l‑am
aşteptat, am aşteptat să vină cineva, oricine. Numai că el
nu s‑a mai întors. Nu s‑a mai întors niciodată.
Sunt în sufrageria lui Kamal, e cald şi am lângă mine
trupul lui fierbinte, însă eu tremur.
— Încă mă simt aşa, îi spun. Noaptea, încă mă simt
aşa. Asta mă îngrozea cel mai tare, mă ţinea trează noap‑
tea: sentimentul că eram singură în casă. Mi‑era atât de
frică — mi‑era prea frică să pot să mai adorm. N‑aş fi
făcut decât să umblu mereu prin încăperile goale, s‑o aud
plângând, să‑i simt mirosul pielii. Vedeam pe cineva. Mă
trezeam în miez de noapte şi eram convinsă că e cineva
în casă — cineva era acolo cu mine. Am crezut că o iau
razna. Am crezut că o să mor. Am crezut că aş putea să
rămân acolo şi, într‑o bună zi, cineva o să mă găsească.
Măcar, în felul ăsta, n‑o părăseam.
Îmi curge nasul, mă întind să iau un şerveţel de pe
masă. Kamal mă mângâie pe spate de sus în jos şi apoi
rămâne cu mâna pe mijlocul meu.
— Dar, în cele din urmă, n‑am avut curajul să rămân.
Cred că am aşteptat vreo zece zile, apoi n‑a mai rămas
nimic de mâncare — nici măcar o cutie de fasole, nimic.
Mi‑am strâns lucrurile şi am plecat.
— L‑ai mai văzut pe Mac?
— Nu, niciodată. Ultima dată când l‑am văzut a fost în
noaptea aceea. Nu m‑a sărutat, nici măcar nu mi‑a zis la
revedere. Doar mi‑a spus că trebuie să iasă puţin. Asta a
fost tot, îi zic, ridicând din umeri.
— Ai încercat să iei legătura cu el?
Clatin din cap.
— Nu. La început, mi‑a fost prea frică. Nu ştiam ce era
în stare să‑mi facă dacă aş fi luat legătura cu el. Nu ştiam
270
fiction connection

Fata din tren

unde e — nici măcar nu avea mobil. Am pierdut legătura
cu oamenii care îl ştiau. Prietenii lui erau tot felul de
nomazi. Hipioţi, ţigani. Acum câteva luni, după ce‑am
vorbit despre el, l‑am căutat pe Google. Dar nu l‑am mai
găsit. E ciudat...
— Ce e ciudat?
— Înainte vreme, pe la început, îl vedeam tot timpul.
Adică aşa, pe stradă, sau vedeam un bărbat într‑un bar
şi eram atât de convinsă că e el, încât inima mi‑o lua
razna. Îi auzeam vocea în mulţime. Dar apoi, acum multă
vreme, toate astea au încetat. Acum... mă gândesc că s‑ar
putea să fie mort.
— De ce crezi asta?
— Nu ştiu. Pur şi simplu... simt că e mort.
Kamal îşi îndreaptă spatele şi se îndepărtează încet
de lângă mine. Se întoarce cu faţa la mine.
— Cred, cel mai probabil, că toate astea sunt în imagi‑
naţia ta, Megan. E normal să crezi că vezi peste tot oame‑
nii care au reprezentat o mare parte din viaţa ta, mai ales
după ce nu mai fac parte din ea. Când eram mai tânăr,
obişnuiam să îi văd tot timpul pe fraţii mei. Cât despre
faptul că „simţi că e mort“, asta probabil că e doar o con‑
secinţă a faptului că el nu mai face parte din viaţa ta de
atâta vreme. În multe privinţe, el nu ţi se mai pare real.
A intrat iar în pielea psihoterapeutului, nu mai sun‑
tem doar doi prieteni care discută, şezând pe o canapea.
Vreau să ajung la el şi să‑l trag spre mine, să se întoarcă
lângă mine, dar nu vreau să mai depăşesc limita. Mă gân‑
desc la ultima dată când l‑am sărutat înainte să plec — la
expresia de pe chipul lui: dorinţă şi frustrare, şi mânie.
— Mă întreb, acum, că am vorbit despre asta, acum, că
mi‑ai spus povestea ta, dacă te‑ar ajuta să iei legătura cu
271

Paula Hawkins

Mac. Ca să pui punct, să închei, o dată pentru totdeauna
acest capitol din viaţa ta.
Mă gândisem că s‑ar putea să­‑mi sugereze ceva de
genul ăsta.
— Nu pot, îi răspund. Nu pot.
— Gândeşte‑te un moment.
— Nu pot. Dacă mă urăşte încă? Dacă toată povestea
asta va ieşi la iveală sau dacă se duce la poliţie?
Dacă — nu pot să spun chestia asta cu voce tare,
nici măcar nu pot s‑o spun pe şoptite — dacă îi spune lui
Scott cine sunt de fapt.
Kamal clatină din cap.
— Poate că nu te urăşte deloc, Megan. Poate că nu te‑a
urât niciodată. Poate că şi lui îi e frică. Poate că se simte
vinovat. Din câte mi‑ai zis, e o persoană responsabilă. A
primit în casa lui, în viaţa lui o fată foarte tânără şi vulne‑
rabilă şi a lăsat‑o singură când avea mai multă nevoie de
ajutor. Poate ştie că tot ce s‑a întâmplat e o responsabi‑
litate pe care amândoi o purtaţi în aceeaşi măsură. Poate
din cauza asta a fugit.
Nu ştiu dacă el chiar crede asta sau doar încearcă să
mă facă să mă simt mai bine. Ştiu doar că nu e adevărat.
Nu pot să dau vine pe el. Doar eu sunt vinovată pentru
ce s‑a întâmplat.
— Nu vreau să te împing spre ceva ce nu vrei să faci,
spune Kamal. Dar vreau să iei în considerare posibilitatea
că ţi‑ar putea fi de ajutor să iei legătura cu Mac. Şi nu
pentru că aş fi de părere că‑i datorezi ceva. Înţelegi ches‑
tia asta? Sunt de părere că dacă cineva datorează ceva,
atunci acela este el. Îţi înţeleg sentimentul de vină, să ştii.
Dar el te‑a abandonat. Ai rămas singură, îngrozită, îndu‑
rerată. Te‑a lăsat singură în casa aceea. Nu e de mirare că
272
fiction connection

Fata din tren

nu poţi să dormi. Evident că ideea de a adormi te sperie
de moarte. Şi persoana care ar fi trebuit să te ajute te‑a
lăsat singură.
În momentul în care Kamal îmi spune toate astea,
nu sună chiar aşa de rău. Cuvintele alunecă seducător
de pe buzele lui, calde, înmiresmate, şi eu aproape că
îl cred. Aproape că accept că există posibilitatea să las
totul în urmă, să uit trecutul, să mă duc acasă la Scott şi
să‑mi trăiesc viaţa aşa cum o fac oamenii normali, fără
să mai privesc pe furiş, peste umăr, nici să mai aştept
cu disperare să mi se întâmple ceva mai bun. Asta fac
oamenii normali?
— O să te gândeşti la asta? mă întreabă, atingându‑mi
mâna în acelaşi timp.
Îi răspund cu un zâmbet strălucitor şi îi spun că da,
o să mă gândesc. Poate chiar cred că o să fac cum zice
el. Nu ştiu. Mă conduce la uşă, mă ţine de umeri, iar eu
vreau să mă întorc, să‑l sărut din nou, dar n‑o fac.
În schimb, îl întreb:
— E ultima dată când ne mai vedem? şi el încuviin‑
ţează. N‑am putea să mai...?
— Nu, Megan. Nu mai putem. Trebuie să facem ce e
corect.
Îi zâmbesc.
— Nu mă pricep foarte bine să fac ce e corect, îi spun.
Nu m‑am priceput niciodată.
— O să vină şi vremea aceea. O să poţi. Acum du‑te
acasă. Du‑te acasă la soţul tău.
După ce‑a închis uşa în urma mea, rămân multă
vreme pe trotuarul din faţa casei lui. Mă simt mai uşu‑
rată, cred, mai liberă — dar şi mai tristă şi, dintr‑odată,
nu vreau altceva decât să mă duc acasă, la Scott.
273

Paula Hawkins

Fac cale întoarsă, să mă duc spre gară, când văd un
bărbat alergând, cu căştile în urechi şi capul în pământ.
Vine direct spre mine, şi când fac un pas înapoi, încer‑
când să mă dau la o parte din calea lui, alunec pe bordură
şi cad.
Tipul nu‑şi cere scuze, nici măcar nu se uită înapoi
la mine, iar eu sunt mult prea şocată ca să ţip după el.
Mă ridic în picioare şi rămân aşa, rezemată de o maşină,
încercând să‑mi recapăt suflul. Toată liniştea pe care o
câştigasem acasă la Kamal s‑a evaporat dintr‑odată.
Abia când ajung acasă îmi dau seama că, în cădere,
m‑am tăiat la mână şi, la un moment dat după aceea,
trebuie să fi dus mâna la gură. Buzele îmi erau mânjite
de sânge.

274
fiction connection

Rachel

Sâmbătă, 10 august 2013
Dimineaţa
Mă trezesc devreme. Aud maşina de gunoi înain­
tând pe stradă cu un zgomot infernal, aud răpăitul
domol al ploii în fereastră. Jaluzele sunt pe jumătate ri‑
dicate — am uitat să le tragem peste ferestre azi‑noapte.
Zâmbesc în sinea mea. Îl simt în spatele meu, cald şi
adormit, tare. Îmi mişc şoldurile, mă apropii de el şi
mai mult. Nu‑i ia mult să se foiască, să mă atingă, să mă
întoarcă pe‑o parte.
— Rachel, nu, îi aud vocea şi mă ia cu frisoane. Nu sunt
acasă la mine, îmi zice, aici nu e acasă la mine. E greşit...
Mă întorc pe partea cealaltă. Scott se ridică. Îşi lasă
picioarele să atârne pe marginea patului, cu spatele la
mine. Închid ochii strâns şi încerc să‑mi aduc aminte,
dar totul e în ceaţă. Când deschid ochii, pot să gândesc
clar, pentru că asta e camera în care m‑am trezit de mii de
ori până acum: aici e patul, iar situaţia se prezintă exact
aşa — dacă mă ridic acum, voi fi în stare să văd vârfurile
275

Paula Hawkins

stejarilor de pe partea cealaltă a străzii; acolo, în stânga,
este baia şi la dreapta dulapurile din perete. E exact ace‑
eaşi cameră pe care am împărţit‑o cu Tom.
— Rachel, spune el din nou, şi întind mâna să‑i ating
spatele, dar el se ridică repede şi se întoarce spre mine.
Arată pustiit, ca prima dată când l‑am văzut de
aproape, la poliţie — ca şi cum cineva i‑a smuls mărun‑
taiele, lăsând în urmă doar o carcasă goală. Camera asta
e asemenea celei în care am stat cu Tom, dar este cea în
care au stat el şi Megan. Camera asta, patul ăsta...
— Ştiu, îi spun. Îmi pare rău. Îmi pare tare rău. Am
greşit.
— Da, am greşit, răspunde el, fără să se uite în ochii mei.
Se duce în baie şi închide uşa.
Mă las pe spate, închid ochii şi simt cum mă cuprinde
groaza, simt neliniştea aceea din adâncurile mele. Ce‑am
făcut? Îmi aduc amine că vorbea mult când am ajuns
aici, că totul era un şuvoi de cuvinte. Era mânios —
mânios pe maică‑sa, care n‑o înghiţise niciodată pe
Megan; mânios pe reporteri pentru ceea ce scriau despre
ea, insinuările că ea ar fi primit ce meritase; mânios pe
poliţie pentru că au distrus totul, pentru că nu i‑au făcut
dreptate lui Megan, pentru că nu i‑au făcut dreptate lui.
Am stat în bucătărie, bând bere şi ascultându‑l vorbind,
şi când berea s‑a terminat, ne‑am dus afară, în grădină, şi
atunci furia lui a încetat. Am băut şi am privit trenurile
trecând şi am început să vorbim despre nimicuri: despre
ce era la televizor, despre muncă şi despre unde a făcut
şcoala, exact ca oamenii normali. Am uitat să simt ce
trebuia să simt, amândoi am uitat, pentru că acum îmi
aduc aminte exact cum a fost. Îmi aduc aminte cum mi‑a
zâmbit şi cum mi‑a atins părul.
276
fiction connection

Fata din tren

M‑a lovit ca un val, am simţit cum mi s‑a urcat sân‑
gele în cap. Îmi aduc aminte că am recunoscut faţă de
mine însămi ce simţeam. Am gândit‑o şi nu mi‑am negat
gândul, ci l‑am acceptat întru totul. Voiam să se întâm‑
ple. Voiam să fiu cu Jason. Voiam să simt ce a simţit Jess
când stătea afară cu el, bând vin cu el în serile acelea. Am
uitat ce ar fi trebuit de fapt să simt. Am ignorat faptul că,
în cel mai bun caz, Jess nu era decât produsul imaginaţiei
mele şi, în cel mai rău caz, Jess nu era nimic, Jess era
Megan — Megan a murit, un cadavru descompus, lăsat
să putrezească. Ba mai rău de‑atât: n‑am uitat. Nu mi‑a
păsat. Nu mi‑a păsat pentru că începusem să cred ceea
ce se spunea despre ea. Oare am crezut, fie şi pentru o
secundă, că Megan a primit ce‑a meritat?
Scott a ieşit din baie. A făcut un duş, s‑a spălat de
mine. Arată mai bine aşa, dar nu se uită în ochii mei
când mă întreabă dacă nu vreau o cafea. Nu asta mi‑am
dorit să se întâmple: nimic din toate astea nu e normal.
Nu vreau să fac chestia asta. Nu vreau să‑mi pierd iar
controlul.
Mă îmbrac rapid şi mă duc la baie. Îmi dau cu apă
rece pe faţă. Rimelul s‑a scurs, s‑a întins spre colţurile
ochilor, iar buzele îmi sunt vinete. Muşcate. Faţa şi gâtul
îmi sunt roşii, acolo unde barba lui s‑a frecat de pielea
mea. Îmi vin în minte imagini fulgerătoare, mâinile lui
pe mine, şi simt că stomacul mi se întoarce pe dos. Mă ia
cu ameţeală şi trebuie să mă las pe marginea căzii. Baia
e mai mizerabilă decât restul casei: mizerie adunată pe
chiuvetă, pastă de dinţi întinsă pe oglindă. O cană cu
doar o periuţă de dinţi în ea. Nu e niciun parfum, nicio
cremă hidratantă, nicio trusă de machiaj. Mă întreb dacă
le‑a luat ea când a plecat sau dacă el le‑a aruncat.
277

Paula Hawkins

Înapoi în dormitor, mă uit în jur după urme ale exis‑
tenţei ei — un halat pe uşă, o perie de păr pe comodă, o
cutiuţă cu balsam de buze, o pereche de cercei — dar nu e
nimic. Mă duc spre capătul celălalt al camerei, la şifonier
şi, cu mâna pe clanţă, dau să‑l deschid, când îl aud pe el
strigând de jos „e gata cafeaua!“ şi sar în sus ca arsă.
Îmi întinde cana fără să se uite la mine, apoi se în‑
toarce şi rămâne cu spatele la mine, cu privirea fixată pe
şinele de cale ferată sau pe ceva dincolo de ele. Mă uit la
dreapta mea şi observ că şi fotografiile au dispărut, toate.
Simt cum mi se ridică părul pe ceafă, că mi se face pielea
de găină. Sorb din cafea şi mă chinui să înghit. Nimic din
ce se întâmplă aici nu e normal.
Poate că maică‑sa a făcut‑o: a curăţat totul, a aruncat
totul, a luat fotografiile. Maică‑sa n‑o suferea pe Megan,
asta mi‑a tot spus Scott, iar şi iar. Totuşi, ce fel de om face
ce a făcut el azi‑noapte? Cine i‑o trage unei femei străine
în patul conjugal, când nevastă‑sa nu e moartă nici de o
lună? În momentul acela, el se întoarce spre mine, mă
priveşte şi am senzaţia că îmi citeşte gândurile, pentru că
are o expresie ciudată pe chip — dispreţ, scârbă — şi mi‑e
şi mie scârbă de el. Las cana jos.
— Ar fi timpul să plec, îi spun, şi el nu încearcă să mă
oprească.
Ploaia s‑a oprit. Afară e senin, şi eu mă chinui să văd
ceva în lumina strălucitoare a dimineţii. Un bărbat se
apropie de mine — e în faţa mea în momentul în care
ajung pe trotuar. Ridic mâinile să mă apăr, mă dau într‑o
parte şi‑l împing cu umărul să‑l înlătur din calea mea. El
zice ceva, dar nu aud ce. Rămân cu mâinile ridicate, capul
în pământ, şi ridic privirea abia când sunt la cinci paşi
de Anna şi numai atunci o văd, stând lângă maşină, cu
278
fiction connection

Fata din tren

mâinile în şolduri, privindu‑mă. Când îmi surprinde pri‑
virea, clatină din cap, se întoarce şi merge repede spre uşa
de la intrare, grăbind pasul, aproape rupând‑o la fugă.
Rămân ţintuită locului preţ de o clipă, privindu‑i silueta
subţire, în pantaloni negri, mulaţi şi un tricou roşu. Am
un sentiment acut de déjà‑vu. Am mai văzut‑o fugind aşa
şi altă dată.
S‑a întâmplat după ce m‑am mutat de acasă. Am
venit să‑l văd pe Tom, să‑mi iau ceva ce uitasem acolo.
Nu‑mi aduc aminte exact ce, nu era important, dar voiam
pur şi simplu să mă duc acasă, să‑l văd. Cred că era dumi‑
nică, iar eu mă mutasem vineri, aşa că nu fusesem plecată
mai mult de patruzeci şi opt de ore. Eram în stradă şi o
priveam cum îşi duce lucrurile dintr‑o maşină în casă.
Se muta deja, la nici două zile după ce plecasem, când
nici patul nu apucase încă să se răcească. Totul, într‑o
goană absolut neverosimilă. M‑a văzut, iar eu m‑am în‑
dreptat spre ea. N‑am nici cea mai vagă idee ce aveam de
gând să‑i zic — nimic raţional, sunt convinsă. Plângeam,
asta îmi aduc aminte. Şi ea, ca acum, a fugit. N‑am ştiut
atunci că era mult mai rău decât îmi închipuiam — încă
nu se vedea că era gravidă. Slavă cerului! Cred că m‑ar fi
omorât chestia asta.
Stând pe peron în picioare, aşteptând trenul, simt
cum mă ia ameţeala. Mă aşez pe o bancă şi‑mi spun că nu
e altceva decât mahmureala — n‑am băut nimic cinci zile
la rând şi apoi am făcut‑o lată, aşa că nu e de mirare. Dar
ştiu că e mai mult de‑atât. E din cauza Annei — imaginea
ei şi sentimentul pe care l‑am avut când am mai văzut‑o
fugind aşa. Frică.

279

Anna

Sâmbătă, 10 august 2013

Dimineaţa
M‑am dus cu maşina în Northcote, la sală, pentru ora
de ciclism, iar la întoarcere am trecut pe la Matches, ca
să‑mi fac un cadou binemeritat: o foarte drăguţă rochie
mini de la Max Mara (Tom o să mă ierte de îndată ce mă
va vedea în ea). Dimineaţa fusese foarte plăcută, dar, par‑
cându‑mi maşina, am văzut că era agitaţie în faţa casei so‑
ţilor Hipwell — fotografii sunt prezenţi acolo non‑stop —
şi, iat‑o. Din nou! Nu‑mi venea să‑mi cred ochilor. Rachel,
arătând oribil, încercând să scape cu forţa de un fotograf.
Sunt sigură că tocmai ieşise din casa lui Scott.
Nici măcar nu m‑am supărat cine ştie ce. Eram doar
uimită. Şi când i‑am zis lui Tom — calm, ca şi cum nu
s‑ar fi întâmplat nimic ieşit din comun — a fost şi el la
fel de uimit ca şi mine.
— O să iau legătura cu ea, a zis el. O să aflu ce se
întâmplă.
280

fiction connection

Fata din tren

— Ai mai încercat chestia asta, i‑am răspuns, cât mai
blând cu putinţă. N‑a contat nici cât negru sub unghie.
I‑am sugerat că poate ar fi cazul să ia măsuri legale
împotriva ei, să obţină un ordin de restricţie sau ceva.
— Totuşi, nu ne hărţuieşte pe noi, nu‑i aşa? Nu ne‑a
mai sunat şi nici nu s‑a mai apropiat de noi, nici n‑a mai
venit pe la noi pe‑acasă. Nu‑ţi face griji, iubito. Rezolv
eu tot.
Are dreptate, evident, în legătură cu hărţuirea. Dar
nu‑mi pasă. Ceva se întâmplă şi eu nu sunt pregătită să
ignor chestia asta, pur şi simplu. M‑am săturat să mi se
tot spună că o să rezolve el totul, că o să vorbească el cu
ea, că în cele din urmă tipa o să dispară. Cred că a venit
vremea să iau eu măsurile necesare, de una singură. Data
viitoare când o mai văd, o s‑o sun pe poliţista aceea —
detectiv‑sergent Riley. Părea de treabă, înţelegătoare. Ştiu
că lui Tom îi pare rău de Rachel, dar, sincer, cred că a
venit vremea să rezolv problema acestei ticăloase o dată
pentru totdeauna.

281

Rachel

Luni, 12 august 2013
Dimineaţa
SUNTEM ÎN PARCAREA de la Lacul Wilton. Obişnu‑
iam să venim aici uneori, să înotăm în zilele foarte căl‑
duroase. Astăzi stăm unul lângă altul în maşina lui Tom,
cu ferestrele maşinii coborâte, lăsând aerul să circule.
Vreau să‑mi las capul pe spate şi închid ochii, să adulmec
mireasma pinilor şi să ascult cântecul păsărilor. Vreau să‑l
ţin de mână şi să stăm aşa toată ziua.
M‑a sunat azi‑noapte şi m‑a întrebat dacă putem să
ne întâlnim. L‑am întrebat dacă e vorba despre Anna, de
faptul că m‑a văzut pe Blenheim Road. I‑am zis că n‑are
nicio legătură cu ei — n‑am fost acolo ca să‑i agasez pe ei.
El m‑a crezut sau cel puţin asta a zis, totuşi părea oarecum
preocupat, agitat şi nervos. Mi‑a zis că trebuie să vorbim.
— Te rog, Rach, mi‑a zis, şi asta a fost totul pentru
mine — felul în care a zis‑o, ca în vremurile noastre bune,
de‑am crezut că o să‑mi plesnească inima‑n piept. Vin să
te iau, OK?
282

fiction connection

Fata din tren

M‑am trezit înainte de a se miji de ziuă şi pe la cinci
eram deja în bucătărie, să‑mi fac o cafea. M‑am spălat
pe cap şi m‑am ras pe picioare, m‑am machiat şi m‑am
schimbat de patru ori. Şi m‑am simţit vinovată. O pros‑
tie, ştiu, dar m‑am gândit la Scott — la ce‑a fost între
noi şi la cum m‑am simţit — şi mi‑aş fi dorit să nu se fi
întâmplat, pentru că am resimţit‑o ca pe‑o trădare. A lui
Tom. Bărbatul care mă lăsase pentru o altă femeie cu doi
ani în urmă. Dar nu pot să nu simt ceea ce simt.
Tom a ajuns cu puţin înainte de nouă. M‑am dus jos şi
l‑am găsit rezemat de maşină, în blugi şi un tricou cenuşiu,
vechi — destul de vechi încât să‑mi aduc aminte exact cum
simţeam ţesătura pe obraz când mă strângea la pieptul lui.
— Mi‑am luat liber în dimineaţa asta, mi‑a zis, de cum
m‑a văzut. M‑am gândit că am putea să mergem undeva
cu maşina.
Nu ne‑am spus prea multe în drum spre lac. M‑a în‑
trebat ce mai fac şi mi‑a zis că arătam bine. N‑a pomenit
de Anna până n‑am ajuns în parcare, iar eu mă gândeam
că aş vrea să‑l ţin de mână.
— Mda, ăă, Anna mi‑a zis că te‑a văzut... şi crede că ai
ieşit din casa lui Scott Hipwell? E adevărat?
S‑a întors cu faţa spre mine, fără să mă privească în
ochi. Părea jenat să mă întrebe chestia asta.
— Nu ai de ce să‑ţi faci griji, i‑am zis. Mă văd cu Scott...
Bine, nu mă văd cu el în sensul ăla, adică nu suntem
împreună. Am devenit amici. Atâta tot. E greu de explicat.
L‑am ajutat cu nişte chestii. Ştii — evident că ştii —, a
trecut prin clipe grele.
Tom încuviinţează tăcut, dar tot nu se uită la mine.
În schimb, îşi roade unghia de la arătător, un semn sigur
că e îngrijorat.
283

Paula Hawkins

— Dar, Rach...
Aş vrea să nu‑mi mai spună aşa, pentru că simt că
ameţesc, că îmi vine să zâmbesc. A trecut atâta vreme de
când nu l‑am mai auzit spunându‑mi numele aşa şi asta
îmi dă speranţe. Poate că lucrurile nu merg aşa de bine
cu Anna, poate că îşi aduce aminte câteva lucruri bune
din relaţia noastră, poate că o parte din el îmi duce dorul.
— Eu... sunt foarte îngrijorat din cauza asta.
În fine, se uită la mine, ochii aceia căprui şi mari se
înfing într‑ai mei şi‑şi mişcă mâna o clipă, ca şi cum ar
vrea s‑o prindă pe‑a mea, dar apoi se răzgândeşte şi se
retrage.
— Ştiu — bine, nu ştiu chiar aşa multe despre ce s‑a
întâmplat, dar Scott... ştiu că pare un tip absolut decent,
dar nu ai de unde să ştii sigur, nu‑i aşa?
— Crezi că el e vinovatul?
Tom scutură din cap, înghite cu greutate.
— Nu, nu. Nu asta vreau să spun. Ştiu că... Ei bine, Anna
spune că se certau tot timpul. Că Megan părea câteodată
să se teamă de el.
— Anna spune asta?
Instinctul îmi zicea să nu iau în seamă ce spune
curvişti­na aia, dar nu pot să nu mă gândesc la sentimen‑
tul pe care l‑am avut acasă la Scott, sâmbătă, că nu era
ceva cum trebuie, că era în neregulă ceva.
— Megan a avut grijă de copil pentru noi o vreme, când
Evie era foarte mică. Doamne, nici nu pot să mă gân‑
desc la asta acum, după tot ce s‑a scris în ziare în ultima
vreme. Asta arată că nu cunoşti niciodată pe cineva cu
adevărat, nu? oftează el adânc. Nu vreau să ţi se întâmple
ceva rău, continuă, şi‑mi zâmbeşte, ridicând uşor din
umeri. Încă ţin la tine, Rach, zice el, şi sunt nevoită să‑mi
284
fiction connection

Fata din tren

feresc privirea, pentru că nu vreau să vadă că am lacrimi
în ochi.
El ştie, evident, şi‑mi pune o mână pe umeri şi
adaugă:
— Îmi pare rău.
Stăm aşa o vreme, într‑o tăcere confortabilă. Îmi
muşc până la sânge buzele, ca să nu plâng. Nu vreau să‑i
fie şi mai greu decât îi e deja, chiar nu vreau.
— Sunt OK, Tom. Sunt mai bine. Chiar sunt.
— Mă bucur să aud asta. Nu mai...
— Dacă mai beau? Beau mai puţin. Din ce în ce mai
puţin.
— Asta e bine. Arăţi bine. Eşti... frumoasă. Îmi zâmbeşte
şi simt că roşesc. El îşi fereşte privirea repede. Eşti... ăăă...
bine, adică... financiar, eşti bine?
— Sunt bine.
— Pe bune? Chiar eşti OK, Rachel? Pentru că nu vreau să...
— Sunt OK.
— Vrei să‑ţi dau nişte bani? La dracu’, nu vreau să par
un cretin, dar pot să‑ţi dau nişte bani. Până o să te pui
pe picioare...
— Pe bune, mă descurc.
Se apleacă înspre mine şi abia mai pot respira, vreau
cu disperare să‑l ating. Vreau să‑i adulmec gâtul, să‑mi în‑
grop faţa în acea scobitură puternică, musculoasă, dintre
omoplaţi. El deschide torpedoul.
— Lasă‑mă să‑ţi scriu un cec, pentru orice eventualitate,
înţelegi? Nu trebuie să‑l încasezi dacă nu vrei.
Încep să râd.
— Încă mai ţii un carnet de cecuri în torpedou?
Începe şi el să râdă.
— Păi, nu ştii niciodată, zice el.
285

Paula Hawkins

— Nu ştii niciodată când trebuie s‑o scoţi din bucluc pe
fosta ta nevastă care a înnebunit de tot!
El mă mângâie pe obraz. Îi iau mâna într‑a mea şi
i‑o sărut.
— Promite‑mi, îmi spune el aspru, că o să stai departe
de Scott Hipwell. Promite‑mi, Rach.
— Îţi promit, îi zic eu şi vorbesc serios, iar în acelaşi
timp nu mai pot de fericire, pentru că‑mi dau seama că
nu numai că e îngrijorat pentru mine, dar e şi gelos.

Marţi, 13 august 2013
Dis‑de‑dimineaţă
Sunt în tren, privesc din nou spre grămăjoara de
hai­ne de pe marginea şinelor de cale ferată. Nişte ţesături
albastru-închis. O rochie, cred, cu o curea neagră. Nu‑mi
imaginez cum a ajuns acolo. Asta cu siguranţă n‑a fost
lăsată acolo de ingineri. Ne mişcăm, deşi încet, aşa că am
timp berechet să mă uit, şi mi se pare că am mai văzut
rochia asta undeva, că am văzut‑o pe cineva. Nu‑mi aduc
aminte unde. Însă e foarte frig. Prea frig pentru o rochie
ca asta. Cred că o să ningă în curând.
Abia aştept să văd casa lui Tom — casa mea. Ştiu
că o să fie acolo, stând afară. Ştiu că va fi singur, aştep‑
tându‑mă pe mine. Se va ridica în picioare în momentul
în care voi trece, îmi va face cu mâna şi‑mi va zâmbi. Ştiu
bine toate astea.
Mai întâi, totuşi ne oprim în faţa casei de la numărul
cincisprezece. Jason şi Jess sunt acolo, beau vin pe terasă,
286
fiction connection

Fata din tren

ceea ce e ciudat, pentru că încă nu e opt şi jumătate.
Jess poartă o rochie roşie cu imprimeuri florale, are în
urechi cercei mici, din argint, cu păsări pe ei — îi văd
mişcându‑se în timp ce ea vorbeşte. Jason stă în spatele
ei, cu mâinile pe umerii săi. Le zâmbesc, vreau să le fac
cu mâna, dar nu vreau să creadă lumea că sunt o ciudată.
Vreau doar să mă uit şi îmi doresc să am şi eu un pahar
cu vin.
Stăm aici de‑o veşnicie şi trenul încă nu se mişcă din
loc. Vreau să pornească, pentru că, dacă nu porneşte,
Tom n‑o să mai fie acolo şi o să‑mi fie dor de el. Acum o
văd pe Jess, mai clar ca de obicei — are legătură cu felul
în care cade lumina, mult mai strălucitoare acum, direct
pe ea, ca un reflector. Jason e în continuare în spatele
ei, dar de data asta mâinile nu‑i mai sunt pe umerii ei,
ci în jurul gâtului ei, iar ea pare stânjenită, tulburată. O
strânge de gât. Văd cum faţa i se face roşie. Plânge. Mă
ridic în picioare, bat cu pumnii în geamul trenului şi urlu
la el să se oprească, dar el nu mă aude. Cineva mă prinde
de braţ — tipul cu părul roşu. Îmi spune să stau jos, îmi
spune că nu mai e mult până la următoarea oprire.
„Va fi deja prea târziu“ îi spun, şi el îmi spune: „Deja
e prea târziu, Rachel“, şi când mă uit înapoi spre terasă,
Jess e în picioare şi Jason ţine în pumn un smoc din pă‑
rul ei blond şi o va izbi cu capul de perete până i‑l va
sfărâma.
Dimineaţa
Sunt trează de câteva ore bune, dar tot nu mi‑am re‑
venit; stau pe scaun, dar picioarele încă îmi tremură de la
genunchi. M‑am trezit din vis cu un sentiment de groază,
287

Paula Hawkins

convinsă că tot ceea ce ştiam era greşit, că tot ceea ce am
văzut — fie că era vorba despre Scott, fie despre Megan —
am ticluit în mintea mea, că nimic nu era adevărat. Dar
dacă mintea îmi juca feste, atunci nu cumva visul meu
era cel care îmi dădea senzaţia de iluzoriu? Lucrurile pe
care mi le‑a spus Tom în maşină, amestecate cu senti‑
mentul de vină pentru ceea ce s‑a întâmplat cu Scott în
noaptea de dinainte: visul nu era altceva decât modul
prin care creierul meu încerca să facă puţină lumină în
toate câte se petrecuseră.
Totuşi, sentimentul acela familiar de groază creşte
în momentul în care trenul opreşte la semnal şi aproape
că mi‑e frică să‑mi ridic privirea. Fereastra e închisă, nu
mai e nimic acolo. E linişte, e pace. Sau poate că totul a
fost abandonat. Scaunul lui Megan e încă pe terasă, gol.
E cald azi, dar eu nu mă pot opri din tremurat.
Trebuie să nu uit faptul că tot ce mi‑a zis Tom despre
Scott şi Megan vine de la Anna şi nimeni nu ştie mai bine
ca mine că nu trebuie să ai încredere în ce spune Anna.
Doctorul Abdic mă întâmpină cam fără tragere de
inimă în dimineaţa asta. Pare adus de spate, ca şi cum l‑ar
durea ceva, şi când îmi strânge mâna, gestul lui nu mai e
aşa de puternic ca până acum. Ştiu că Scott a zis că poliţia
n‑avea de gând să ofere nicio informaţie în legătură cu
sarcina, dar mă întreb dacă lui i‑au spus ceva. Mă întreb
dacă se gândeşte la copilul lui Megan.
Vreau să‑i spun despre vis, dar nu îmi dau seama
cam cum ar trebui să‑o fac, astfel încât să nu‑i dezvălui
ce idei am, aşa că, în schimb, îl întreb despre recuperarea
amintirilor, despre hipnoză.
— Ei bine, îmi spune el, răsfirându‑şi degetele pe masă,
în faţa lui, sunt terapeuţi care cred că hipnoza poate fi
288
fiction connection

Fata din tren

folosită pentru a recupera amintirile reprimate, dar e
ceva foarte controversat. Eu unul nu practic hipnoza şi
nici nu o recomand pacienţilor mei. Nu sunt convins că
ajută şi, în unele circumstanţe, cred că ar putea chiar să
fie dăunătoare. Îmi zâmbeşte pe jumătate, apoi: Îmi pare
rău. Ştiu că nu asta voiai să auzi. Dar când vine vorba de
mintea omenească, nu există scurtături în procesul de
vindecare.
— Cunoşti terapeuţi care practică o astfel de tehnică?
îl întreb.
El clatină din cap.
— Îmi pare rău, dar nu pot să‑ţi recomand pe nimeni.
Trebuie să iei în considerare faptul că subiecţii supuşi hip‑
nozei sunt foarte susceptibili. Nu întotdeauna se poate
avea încredere în amintirile care sunt „recuperate“ — şi
ataşează cuvântului ghilimelele de rigoare. Acelea nu
sunt deloc nişte amintiri reale.
Nu pot să risc. Nu suport gândul să am alte imagini
în cap, alte amintiri în care să nu pot avea încredere,
amintiri care se amestecă unele cu celelalte, se contopesc,
se metamorfozează şi se dislocă, făcându‑mă să cred că
ceea ce înţeleg nu este de fapt adevărat, sugerându‑mi să
merg pe o anumită cale, când de fapt ar trebui să merg
pe alta.
— Aşadar, ce‑mi sugerezi să fac? îl întreb. Pot să fac ceva
ca să recuperez ce‑am pierdut?
El îşi trecea degetele lungi peste buze.
— E posibil, da. Vorbind despre o amintire anume, te
poate ajuta să clarifici lucrurile, discutând despre asta
detaliat, într‑o ambianţă în care să te simţi în siguranţă,
relaxată...
— Ca aici, de exemplu?
289

Paula Hawkins

El îmi zâmbeşte.
— Ca aici, dacă într‑adevăr te simţi relaxată şi în sigu‑
ranţă aici...
Ridică tonul, îmi pune o întrebare la care nu răs‑
pund. Zâmbetul îi piere.
— Ajută dacă te concentrezi mai degrabă pe ceea ce
simţi decât pe ceea ce vezi. Sunete, felul în care lucrurile
se simt... mirosul este un foarte puternic stimul pentru
memorie. Muzica poate fi şi ea foarte puternică. Dacă te
gândeşti la o situaţie anume, la o zi anume, ai putea să
refaci traseul, să te întorci la locul unei crime, aşa cum
era el atunci când s‑a petrecut.
O fi o expresie banală, obişnuită, dar în momentul
acesta mi se ridică părul în cap.
— Vrei să vorbeşti despre un incident anume, Rachel?
Da, vreau, evident că vreau, dar nu‑i pot spune ches‑
tia asta, aşa că îi spun despre ce s‑a întâmplat atunci, la
clubul de golf, când l‑am atacat pe Tom după ce ne‑am
certat.
Îmi aduc aminte că în dimineaţa aceea m‑am trezit
plină de nelinişte, ştiind într‑o clipită că s‑a întâmplat
ceva îngrozitor. Tom nu mai era în pat, lângă mine, şi
m‑am simţit uşurată. Stau întinsă pe canapea şi încerc să
rememorez scena. Îmi aduc aminte că plângeam şi plân‑
geam şi‑i spuneam că‑l iubesc. El era furios, îmi spunea să
mă duc să mă culc; nu voia să mă mai audă.
Am încercat să mă gândesc la un alt moment al serii
respective, înainte să înceapă cearta aceea. Ne simţeam
atât de bine! Tocmai terminasem de prăjit creveţii cu
mult chilli şi coriandru şi beam o sticlă de Chenin Blanc
delicios, primit de la un client foarte recunoscător. Sun‑
tem afară, în grădină, ascultăm The Killers şi Kings of
290
fiction connection

Fata din tren

Leon, albume pe care le puneam în primele noastre zile
împreună.
Îmi aduc aminte cum râdeam şi ne sărutam. Îmi
aduc aminte că i‑am spus o poveste despre ceva — el
nu considera că e chiar atât de nostim precum credeam
eu. Îmi aduc aminte că m‑am supărat. Apoi îmi vine în
minte că ţipam unul la celălalt, apoi eu împiedicându‑mă
de uşile glisante şi furioasă că n‑a sărit să mă ajute.
Dar scena decurge în felul următor:
— Când m‑am trezit în acea dimineaţă, m‑am dus jos.
El nu voia să vorbească deloc cu mine, abia catadicsea
să‑mi arunce o privire. A trebuit să‑l implor să‑mi spună
ce‑am făcut. Îi spuneam întruna cât de rău îmi pare. Mă
speriasem îngrozitor. Nu pot să‑mi explic de ce, nu ştiu
dacă are sens sau nu, dar dacă nu‑ţi aminteşti ce ai fă‑
cut, mintea ta tinde să umple golurile cu cele mai oribile
scenarii...
Kamal dă din cap semnificativ.
— Îmi imaginez. Continuă.
— Aşa că, în cele din urmă, doar ca să mă determine să
tac, mi‑a zis. Ei bine, m‑am simţit ofensată de nu ştiu ce
chestie pe care o spusese el şi nu mă lăsam păgubaşă, îl
tot urmăream şi‑l tot bodogăneam şi nu mai terminam
odată, iar el a încercat să mă facă să mă opresc, a încercat
să mă sărute şi să ne împăcăm, numai că eu nu voiam să
aud de aşa ceva. Şi apoi el s‑a hotărât să mă lase în pace
şi s‑a dus sus, să se culce, moment în care s‑a întâmplat.
L‑am urmărit până sus cu o crosă de golf şi am încercat
să‑i crăp capul. Din fericire, am ratat. Am spart doar o
bucată din peretele din hol.
Expresia de pe chipul lui Kamal nu s‑a schimbat. Nu
era şocat. Se mulţumeşte doar să dea din cap.
291

Paula Hawkins

— Bun, deci ştii ce s‑a întâmplat, dar nu poţi s‑o şi
simţi, propriu‑zis, nu‑i aşa? Vrei să poţi să‑ţi aminteşti
singură toate astea, să le vezi în mintea ta şi să le simţi
iar în amintire, astfel încât — cum i‑ai zis chiar tu — să‑ţi
aparţină, nu? Şi astfel te‑ai simţi pe deplin responsabilă.
— Păi, da, zic eu, ridicând din umeri. Adică e doar o
parte din motivaţia mea. Dar mai e ceva. Şi s‑a întâmplat
mai târziu, mult mai târziu — săptămâni, poate chiar
luni mai târziu. M‑am tot gândit la noaptea aceea. De
fiecare dată când treceam pe lângă gaura aceea în perete,
mă gândeam la ce‑am făcut. Tom zicea că o s‑o repare,
dar n‑a făcut‑o şi eu nu voiam să‑l bat la cap. Într‑o zi,
stăteam acolo — era seară şi ieşisem din dormitor şi m‑am
oprit pur şi simplu în loc, pentru că mi‑am amintit. Eram
pe podea, cu spatele la zid, plângând şi suspinând. Tom
stătea deasupra mea, implorându‑mă să mă calmez,
aveam crosa de golf la picioarele mele şi am simţit‑o,
în momentul acela am simţit‑o. Eram sufocată de un
sentiment de teroare. Amintirea nu se potriveşte deloc cu
realitatea, pentru că nu‑mi aduc aminte furia, furia aceea
cotropitoare. Dar îmi aduc aminte frica.
Seara
M‑am gândit la ce mi‑a zis Kamal despre întoarcerea
la locul crimei, aşa că nu m‑am dus acasă, ci am venit în
Witney şi, în loc să mă strecor pe lângă pasajul subteran,
m‑am dus cu precauţie şi deliberat chiar în buza tunelu‑
lui. Îmi pun mâinile pe suprafaţa rece şi aspră a intrării
şi închid ochii, mângâind cărămida. Nu‑mi vine nimic
în amintire. Deschid ochii şi privesc în jurul meu. Dru‑
mul e cât se poate de liniştit: o singură femeie merge în
292
fiction connection

Fata din tren

direcţia mea, undeva la vreo cincizeci de metri depărtare
şi cam atât. Nu trec maşini, nu ţipă niciun copil, nu se
aude niciun zgomot, cu excepţia unor sirene îndepărtate.
Soarele alunecă după un nor şi mi‑e frig, incapabilă să
mă mişc din faţa tunelului, incapabilă să înaintez. Mă
întorc să plec.
Femeia pe care o văzusem mai înainte venind spre
mine trece abia acum de cotitură; e îmbrăcată într‑o hai­nă
lungă, albastră, înfăşurată în jurul ei. Îmi aruncă o privire
în timp ce trece pe lângă mine, moment în care am o stră‑
fulgerare. O femeie... în albastru... felul acela în care cădea
lumina. Îmi aduc aminte: Anna. Ea purta rochia aceea al‑
bastră, cu curea neagră şi mergea spre mine rapid, aproape
cum a făcut‑o şi deunăzi, numai că de data asta s‑a uitat în
urmă, s‑a uitat peste umăr şi apoi s‑a oprit. O maşină trage
lângă ea — o maşină roşie. Maşina lui Tom. Ea se apleacă
să stea de vorbă cu el prin geamul lăsat şi apoi deschide
portiera şi se urcă în maşină, iar Tom pleacă.
Îmi amintesc. În noaptea aceea de sâmbătă, stăteam
acolo, la intrarea în tunel şi m‑am uitat la Anna cum se
urcă în maşina lui Tom. Numai că nu‑mi aduc aminte
totul, pentru că nu are sens. Tom venise să mă caute
pe mine cu maşina. Anna nu era în maşină cu el — era
acasă. Asta mi‑au zis cei de la poliţie. Nu are sens şi sim‑
ţeam că‑mi vine să urlu de frustrare că nu ştiu, că am o
minte complet inutilă.
Traversez strada şi pornesc pe trotuarul stâng de pe
Blenheim Road. Stau o vreme sub copaci, vizavi de nu‑
mărul douăzeci şi trei. Au revopsit uşa. Era verde‑închis
pe vremea când trăiam eu acolo; acum e neagră. Nu‑mi
amintesc s‑o fi remarcat până acum. Preferam verdele.
Mă întreb ce‑au schimbat înăuntru. Camera copilului,
293

Paula Hawkins

evident, dar mă întreb dacă de dormit dorm în patul
meu, dacă ea îşi dă cu ruj uitându‑se în oglinda pe care eu
am fixat‑o în perete. Mă întreb dacă au zugrăvit bucătăria
sau au reparat gaura aceea în peretele din coridorul de la
etaj.
Vreau să traversez şi să bat la uşa aceea neagră. Vreau
să vorbesc cu Tom, să‑l întreb de noaptea în care a dis‑
părut Megan. Vreau să‑l întreb de ziua de ieri, când eram
amândoi în maşină şi eu i‑am sărutat mâna, vreau să‑l
întreb ce a simţit în momentul acela. În schimb, mai
rămân câteva clipe în loc, uitându‑mă spre fereastra fos‑
tului meu dormitor, până când simt că îmi vin lacrimi în
ochi şi atunci ştiu că e timpul să plec.

294
fiction connection

Anna

Marţi, 13 august 2013
Dimineaţa
În dimineaţa asta, îl priveam pe Tom pregătindu‑se de
lucru, punându‑şi cămaşa şi cravata. Părea oarecum distrat,
probabil trecând în revistă, în cap, programul pe azi —
şedinţe, întâlniri, cine, ce, unde. Eram invidioasă. Pentru
prima dată de când ne ştim, chiar îl invidiam pentru luxul
de a se îmbrăca dimineaţa şi de a ieşi din casă şi de a se
grăbi să ajungă în diverse locuri de‑a lungul unei zile, cu un
scop anume, şi toate în slujba unui salariu la sfârşitul lunii.
Nu mi‑e dor de munca în sine — am fost agent
imobiliar, nu neurochirurg, adică nu tocmai genul de
slujbă la care visezi cu ochii deschişi când eşti copil —,
dar îmi plăcea să mă plimb prin casele foarte scumpe
puse în vânzare, când proprietarii nu erau prin preajmă,
trecându‑mi vârfurile degetelor peste suprafeţele de mar‑
mură, aruncând un ochi peste garderobele construite
în pereţi. Îmi închipuiam, pe vremea aceea, cam ce‑ar
însemna viaţa mea dacă aş trăi aşa, ce fel de persoană aş
295

Paula Hawkins

fi. Sunt perfect conştientă că nu există slujbă mai impor‑
tantă decât creşterea unui copil, dar problema e că nu e
apreciată ca atare. Nu în sensul în care contează pentru
mine în acest moment, adică cel financiar. Vreau să avem
mai mulţi bani, ca să putem pleca din casa asta, de pe
strada asta. E cât se poate de simplu ce vreau.
Bine, poate nu chiar aşa de simplu. După ce a plecat
Tom la muncă, m‑am aşezat la masa din bucătărie ca să
mă lupt cu Evie să‑şi ia micul dejun. Acum două luni,
jur că mânca orice îi dădeam. Acum, dacă nu e iaurt cu
căpşune, nu bagă în gură. Ştiu că e normal. Îmi tot spun
chestia asta în timp ce încerc să‑mi scot gălbenuş de ou
din păr, în timp ce mă plimb în genunchi prin casă, adu‑
nând linguri şi castroane răsturnate. Îmi tot spun întruna
că toate astea sunt normale.
Totuşi, când am terminat în cele din urmă şi ea se
juca fericită de una singură, mi‑am permis să bocesc câ‑
teva minute. Îmi permit rareori aceste clipe de plâns, şi
asta numai când Tom nu este aici şi numai pentru câteva
momente, ca să mă descarc. Abia când m‑am dus să mă
spăl pe faţă, mi‑am dat seama cât de obosită arătam, cât
de buhăită eram, cât de distrusă şi de terminată eram,
aşa că m‑a apucat iar — nevoia aceea de a pune o rochie
pe mine şi tocuri înalte, de a‑mi usca şi înfoia părul cu
uscătorul şi de a mă machia atent, de a ieşi pe stradă, să
văd cum întorc bărbaţii capul după mine.
Mi‑e dor să mă duc la muncă, dar mi‑e dor şi de ce
însemna munca pentru mine, mai ales în ultimii mei ani
de carieră profitabilă, când l‑am cunoscut pe Tom. Mi‑e
dor să fiu amantă.
Mi‑a plăcut. De fapt, am adorat perioada aia. Nu
m‑am simţit vinovată nicio clipă. M‑am prefăcut doar.
296
fiction connection

Fata din tren

Eram nevoită, cu toate prietenele mele măritate, cele
care trăiau cu groaza vreunei dădace au‑pair sau a fătucii
drăguţe şi amuzante de la birou care ştia să vorbească
despre fotbal şi care îşi petrecea jumătate din viaţă la sală.
Trebuia să le spun că evident mă simţeam prost din cauza
asta. Mă simţeam prost din cauza nevesti‑sii, n‑am vrut
niciodată să se întâmple chestia asta, ne‑am îndrăgostit,
ce puteam face?
Adevărul e că nu mi‑a părut niciodată rău pentru
Rachel, chiar înainte să aflu despre problemele ei cu bă‑
utura şi cât de dificilă era ca persoană, cum îi făcea viaţa
un coşmar. Tipa pur şi simplu nu era reală pentru mine
şi, oricum, eu mă simţeam mult prea bine. Să fiu cealaltă
femeie era incredibil de excitant şi n‑are niciun sens să
neg asta faţă de mine însămi: tu eşti cea pentru care el îşi
trădează nevasta pentru că nu se poate abţine, chiar dacă
o iubeşte. Atât de irezistibilă eşti.
Vindeam o casă. Casa de la numărul treizeci şi patru,
pe Cranham Street. Se dovedise o vânzare dificilă, pentru
că ultimii interesaţi s‑o cumpere nu primiseră aprobarea
de la bancă pentru credit. Ceva legat de o evaluare de risc
a cumpărătorului. Aşa că am aranjat să aducem noi pe
cineva să ne facă o evaluare de risc independentă, doar
ca să ne asigurăm că totul e în regulă. Cei care vindeau
deja se mutaseră şi casa era liberă, aşa că trebuia să fiu eu
de faţă ca să le deschid, să le arăt casa.
Mi‑era clar, din momentul în care i‑am deschis uşa,
că o să se întâmple. N‑am mai făcut niciodată ceva ase‑
mănător, niciodată, nici măcar n‑am visat la asta, dar era
ceva în felul în care s‑a uitat la mine, în felul în care mi‑a
zâmbit. N‑aveam de gând să ne controlăm — am făcut‑o
acolo, pe loc, în bucătărie, rezemaţi de dulapuri. Era o
297

Paula Hawkins

nebunie, dar asta şi eram. Asta îmi spunea. Nu te aştepta
să fiu sănătos la cap, Anna. Nu cu tine.
O iau pe Evie de jos şi mergem în grădină. Ea împinge
căruciorul de jucărie în sus şi în jos, chicotind, uitând
complet de criza de nervi de dimineaţă. De fiecare dată
când zâmbeşte, simt că‑mi explodează inima de fericire.
Indiferent de cât de mult mi‑e dor să lucrez, mi‑ar fi infinit
mai dor să fiu cu ea. Şi, oricum, nu am de ales. Sub nicio
formă n‑o mai las vreodată cu vreo îngrijitoare, indiferent
cât de calificată e sau cine mi‑o recomandă. N‑o mai las
niciodată cu altcineva, nu după toată treaba cu Megan.
Seara
Tom mi‑a trimis un mesaj că o să întârzie puţin în
seara asta, că trebuie să scoată un client la un pahar. O
pregăteam pe Evie pentru plimbarea de seară. Eram în
dormitor — camera mea şi a lui Tom — şi o schimbam.
Lumina era superbă, o revărsare de strălucire portoca‑
lie umplea întreaga casă, transformându‑se dintr‑odată
într‑un cenuşiu‑albăstriu în momentul în care soarele a
intrat după un nor. Aveam jaluzelele trase pe jumătate
ca să nu las căldura să intre în casă, aşa că m‑am dus să
le dau la o parte şi atunci am văzut‑o pe Rachel stând
de partea cealaltă a străzii, uitându‑se spre casa noastră.
Apoi a luat‑o la picior, îndreptându‑se spre gară.
Mă aşez pe pat şi tremur de furie, înfigându‑mi unghiile
în carne. Evie loveşte aerul cu picioruşele, iar eu sunt atât de
nervoasă, că nu vreau s‑o iau în braţe de frică să n‑o strivesc.
Mi‑a zis că se ocupă de ea. Mi‑a zis că i‑a dat telefon
duminică, mi‑a zis că au stat de vorbă şi că ea a recunos‑
cut că are un soi de prietenie cu Scott Hipwell, dar că nu
298
fiction connection

Fata din tren

intenţionează să‑l mai vadă, că n‑o să mai dea târcoale pe
aici. Tom mi‑a zis că ea a promis toate astea şi că el a crezut‑o.
Tom mi‑a zis că a fost raţională, că nu părea beată, că nu era
isterică în niciun fel, că nu l‑a ameninţat sau implorat să se
întoarcă la ea. Mi‑a zis că e de părere că e mai bine acum.
Trag aer adânc în piept şi o iau pe Evie în poală, o
întind pe genunchi şi o ţin de mâini.
— Eu zic că ne‑a ajuns, nu‑i aşa, scumpete?
E aşa de obositoare toată situaţia: de fiecare dată
când mă gândesc că lucrurile sunt mai OK, că scăpăm
odată de toată problema Rachel, tipa apare din nou în
peisaj. Câteodată am senzaţia că nu o să dispară niciodată
din viaţa mea.
Adânc în sinea mea, a fost plantată o sămânţă pu‑
tredă. Când Tom îmi spune că e OK, că totul e aşa cum
trebuie să fie, că n‑o să ne mai deranjeze de acum încolo
şi apoi se întâmplă exact opusul, nu pot să nu mă întreb
dacă el chiar se chinuie aşa de tare să scape de ea sau dacă
nu cumva, undeva în adâncurile lui, îi place faptul că ea
nu reuşeşte să‑şi continue viaţa.
Mă duc jos şi scotocesc prin sertarele din bucătărie
după cartea de vizită pe care mi‑a lăsat‑o Riley, poliţista.
Îi formez numărul rapid, înainte să mă răzgândesc.

Miercuri, 14 august 2013
Dimineaţa
În pat, cu mâinile lui pe şoldurile mele, cu respiraţia
lui fierbinte pe gâtul meu, cu pielea lui umedă de tran‑
spiraţie lipită de‑a mea, îmi spune:
299

Paula Hawkins

— Nu mai facem chestia asta suficient de des.
— Ştiu.
— Trebuie să ne mai facem timp şi pentru noi.
— Da, trebuie.
— Mi‑e dor de tine, îmi zice. Mi‑e dor de noi. Vreau să
fim mai des aşa.
Îl trag spre mine şi‑l sărut pe buze, ţinându‑mi ochii
închişi strâns, încercând să‑mi suprim sentimentul de
vinovăţie că m‑am dus la poliţie fără ca el să ştie.
— Cred că ar trebui să mergem undeva, mormăie el,
doar noi doi. Să plecăm departe pentru o vreme.
Şi s‑o las pe Evie cu cine, mă rog, îmi vine să‑l întreb.
Cu părinţii tăi, poate, cu care nu vorbeşti? Sau cu mama,
care e atât de fragilă, că abia îşi poartă ei de grijă?
Dar nu spun asta, nu spun nimic, ci doar îl sărut
din nou, mai profund. Mâna îi alunecă pe coapsă şi mă
prinde, trăgându‑mă spre el cu toată forţa.
— Ce zici? Unde am merge? În Insulele Mauritius? În
Bali?
Încep să râd.
— Vorbesc serios, zice el, dându‑se înapoi, uitându‑se în
ochii mei. Merităm, Anna. Tu meriţi. A fost un an greu,
nu‑i aşa?
— Dar...
— Dar ce? Îmi aruncă zâmbetul lui perfect. O să vedem
ce facem cu Evie, nu‑ţi face griji.
— Tom, e vorba de bani.
— O să fie OK.
— Dar..., nu vreau să‑i spun chestia asta, dar nu am
încotro. Nu avem destui bani să ne mutăm de‑aici, dar
avem destui bani ca să‑i dăm pe o vacanţă în Mauritius
sau în Bali?
300
fiction connection

Fata din tren

El îşi umflă obrajii, apoi expiră încet, plecând de
lângă mine. N‑ar fi trebuit să spun asta. Aparatul de mo‑
nitorizare prinde viaţă: Evie s‑a trezit.
— Mă duc eu, zice el, se ridică şi iese din încăpere.
La micul dejun, Evie repetă scena de ieri. E noul ei
joc acum: refuză mâncarea, scutură din cap, ridică bărbia,
închide strâns gura, împingând cu pumnişorii ei castro‑
nul din faţă. Tom îşi pierde repede răbdarea.
— N‑am timp de aşa ceva, îmi zice. Va trebui s‑o faci tu.
Se ridică în picioare, îmi întinde lingura, cu o mutră
suferindă.
Trag adânc aer în piept.
E OK, e obosit, are multe de făcut, e nervos că nu
m‑am alăturat visului lui fantezist de azi‑dimineaţă, cu
vacanţa.
Dar nu e OK, pentru că şi eu sunt obosită şi aş vrea
să discutăm despre bani şi situaţia noastră de‑aici, fără ca
el să iasă pur şi simplu din cameră. Evident, nu spun nici
asta. În schimb, nu‑mi ţin promisiunea pe care mi‑am
făcut‑o mie însămi şi pomenesc de Rachel.
— Iar a venit pe‑aici, să dea târcoale, îi zic, aşa că indi‑
ferent ce i‑ai zis deunăzi, n‑a funcţionat.
Îmi aruncă o privire cruntă.
— Cum adică dă târcoale iar?
— A fost aici, azi‑noapte, stătea pe trotuarul de vizavi,
în faţa casei noastre.
— Era cu cineva?
— Nu. Era singură. De ce întrebi?
— Pentru numele lui Dumnezeu! îmi răspunde, iar
chipul i se întunecă aşa cum i se întâmplă când devine
foarte nervos. I‑am spus să stea departe de noi. De ce nu
mi‑ai zis nimic azi‑noapte?
301

Paula Hawkins

— N‑am vrut să te stresez, îi zic calm, regretând deja că
am deschis vorba despre ea. N‑am vrut să te îngrijorez.
— Hristoase! zice el şi trânteşte cana de cafea în chiu‑
vetă. Zgomotul o sperie pe Evie, care începe să plângă.
Asta nu face decât să înrăutăţească lucrurile. Nu ştiu ce
să‑ţi zic, zău nu ştiu. Când am vorbit cu ea, era OK. A
ascultat ce‑i ziceam şi mi‑a promis că nu mai vine pe aici.
Arăta bine. Ba, de fapt, arăta sănătoasă — îşi revenise la
normal...
— Arăta bine? l‑am întrebat şi, înainte să‑şi întoarcă
privirea, îmi dau seama că ştie că l‑am prins cu minciuna.
Parcă ziceai că ai vorbit cu ea la telefon, nu?
Trage adânc aer în piept, oftează puternic, apoi se
întoarce spre mine, cu chipul lipsit de expresie.
— Da, dragă, asta ţi‑am zis, pentru că ştiam că o să
te enervezi dacă‑ţi spun că m‑am văzut cu ea. Aşa că,
mâinile sus, mă predau — am minţit. Fac orice ca să am
linişte acasă.
— Glumeşti?
Îmi zâmbeşte, clatină din cap şi se apropie de mine,
cu mâinile încă ridicate, într‑un gest de implorare.
— Îmi pare rău, pe bune, îmi pare rău. A vrut să vor‑
bim faţă în faţă şi m‑am gândit că aşa ar fi cel mai bine.
Îmi pare rău. OK? Doar am stat de vorbă. Ne‑am întâlnit
într‑o cafenea mizerabilă în Ashbury şi am vorbit vreo
douăzeci de minute — poate o jumătate de oră, nu mai
mult. OK?
Mă ia în braţe şi mă trage la pieptul lui. Încerc să‑i
rezist, dar e mai puternic decât mine şi, oricum, miroase
nemaipomenit şi nu vreau să mă cert cu el. Vreau să fim
de aceeaşi parte a baricadei.
— Îmi pare rău, mormăie iar, cu nasul în părul meu.
302
fiction connection

Fata din tren

— Nu‑i nimic, îi răspund.
Îl las să scape doar cu‑atât, pentru că acum eu sunt
cea care se ocupă de problema asta. Am discutat aseară
cu detectiv‑sergent Riley şi, din momentul în care am
început să vorbim, ştiu că am procedat corect sunând‑o,
pentru că atunci când i‑am spus că am văzut‑o pe Rachel
ieşind din casa lui Scott Hipwell „de câteva ori“ (o uşoară
exagerare), ea a părut deosebit de interesată. Voia să ştie
ziua şi ora când o făcuse de fiecare dată (am reuşit să
scap doar cu două precizări; m‑am referit vag la celelalte
situaţii), dacă au avut vreo legătură înainte de dispariţia
lui Megan Hipwell, dacă eram de părere că relaţia lor e
amoroasă. Trebuie să recunosc că nu mi‑a trecut prin cap
aşa ceva — nu mi‑l imaginez trecând de la Megan la una
ca Rachel. În orice caz, nevastă‑sa nici măcar nu s‑a răcit
bine în mormânt.
I‑am adus aminte şi de chestia legată de Evie — ten‑
tativa de răpire — în cazul în care uitase deja.
— E labilă psihic, i‑am zis. Poate credeţi că exagerez, dar
nu‑mi pot asuma niciun risc când vine vorba de familia
mea.
— Ba nu cred că exageraţi deloc. Vă mulţumesc foarte
frumos că mă contactaţi. Dacă vedeţi ceva ieşit din co‑
mun, daţi‑mi de ştire.
N‑am nici cea mai vagă idee ce‑or să‑i facă — poate
că doar or să‑i dea un avertisment? Oricum, ne va fi de
ajutor, dacă va fi nevoie să luăm şi alte măsuri, cum ar fi
un ordin de restricţie. Sper să nu se ajungă la aşa ceva, de
dragul lui Tom.
După ce Tom pleacă la muncă, o duc pe Evie în parc,
ne jucăm în leagăne şi pe căluţii din lemn, apoi o pun
înapoi în cărucior, iar ea adoarme aproape instantaneu,
303

Paula Hawkins

semn că e momentul să mă duc la cumpărături. O luăm
pe străduţe lăturalnice care duc spre Sainsbury. E o rută
ocolitoare, dar e mai liniştită, cu mai puţin trafic şi, în
orice caz, trecem prin faţa casei de la numărul treizeci şi
patru, de pe Cranham Street.
Când trec pe lângă casa asta simt un mic frison,
chiar şi după tot acest timp — dintr‑odată stomacul mi
se strânge şi un zâmbet îmi înfloreşte pe buze, iar sân‑
gele îmi năvăleşte în obraji. Îmi aduc aminte cum mă
grăbeam să urc scările din faţa casei, sperând ca niciu‑
nul dintre vecini să nu mă vadă descuind uşa, cum mă
găteam în baie, cum îmi dădeam cu parfum, cum îmi
puneam pe mine acea lenjerie intimă pe care o îmbraci
doar pentru a fi dezbrăcată. Apoi primeam un mesaj şi el
ajungea la uşă şi aveam la dispoziţie o oră sau două, în
dormitorul de la etaj.
Îi spunea lui Rachel că era cu un client sau că se în‑
tâlnea cu prietenii la o bere.
„Nu‑ţi faci griji că o să te verifice?“ îl întrebam atunci,
şi el scutura din cap, alungând ideea. „Mă pricep să mint“,
mi‑a zis odată, rânjind. Altă dată, mi‑a zis: „Chiar dacă ar
verifica să vadă unde sunt, ideea cu Rachel e că ea oricum
n‑o să‑şi amintească nimic a doua zi“. Abia atunci am
început să înţeleg cam cât de rea era situaţia pentru el.
Totuşi, gândindu‑mă la acele conversaţii, zâmbetul
îmi piere de pe buze. Gândindu‑mă cum Tom îmi zâmbea
complice, în timp ce degetele lui îmi urmăreau conturul
abdomenului, coborând tot mai mult, zâmbindu‑mi,
spunându‑mi: „Mă pricep să mint“. Da, se pricepe să
mintă, are vocaţie. L‑am văzut în astfel de ipostaze: de
exemplu, convingând personalul de la recepţia vreunui
hotel că suntem în luna de miere sau scăpând de orele
304
fiction connection

Fata din tren

suplimentare de la birou prin invocarea vreunei urgenţe
în familie. Toată lumea face chestia asta, evident, numai
că atunci când o face Tom, chiar îl crezi pe cuvânt.
Mă gândesc la micul dejun de azi — dar ideea e că
eu l‑am prins cu minciuna şi el a recunoscut imediat.
Nu am de ce să‑mi fac griji. Nu se vede cu Rachel pe la
spatele meu! Ce idee ridicolă! Poate că a fost ea frumoasă
cândva — când a cunoscut‑o, era chiar impresionantă,
am văzut poze: ochi negri, imenşi şi rotunjimi apeti‑
sante —, dar acum e chiar grasă. Şi, în orice caz, el nu s‑ar
întoarce la ea, nu după tot ce i‑a făcut, după tot ce ne‑a
făcut — toată hărţuiala, toate acele telefoane din miez de
noapte, toate mesajele.
Stau lângă standurile cu conserve, cu Evie, slavă ceru‑
lui, încă adormită în căruciorul ei, şi încep să mă gândesc
la acele telefoane şi la momentul — sau momentele? —
când m‑am trezit şi lumina era aprinsă la baie. Îi auzeam
vocea, şoptită şi blajină, în spatele uşii închise. O calma,
ştiu că asta făcea. Mi‑a zis că uneori ea avea pusee de fu‑
rie, şi ameninţa să vină acasă, să se ducă la el la serviciu,
să se arunce în faţa trenului. Poate că se pricepe să mintă,
dar eu îmi dau seama când nu spune adevărul. Pe mine
nu mă păcăleşte.
Seara
Numai că, dacă stau bine şi mă gândesc, m‑a păcălit
şi pe mine, nu‑i aşa? Când mi‑a zis că a vorbit cu Rachel
la telefon, că părea OK, că se simţea mai bine, că era
aproape fericită, nu m‑am îndoit nicio clipă. Şi când a
venit acasă luni seara şi l‑am întrebat despre cum a fost
ziua şi el mi‑a vorbit de nu ştiu ce întâlnire plicticoasă
305

Paula Hawkins

pe care o avusese în dimineaţa aia, iar eu am ascultat
cu înţelegere, fără să‑mi treacă prin minte că n‑a existat
nicio întâlnire, că în tot timpul ăsta el era într‑o cafenea
în Ashbury cu fosta nevastă.
La asta mă gândesc în timp ce scot vasele din ma‑
şină, cu mare grijă şi precizie, pentru că Evie a aţipit şi
zdrăngănitul vaselor şi al tacâmurilor ar putea‑o trezi.
Da, mă păcăleşte şi pe mine. Ştiu că nu e tot timpul cinstit
cu mine până la capăt. Mă gândesc la istoria cu părinţii
lui — cum i‑a invitat la nuntă, dar ei au refuzat să vină
pentru că erau supăraţi fiindcă o părăsise pe Rachel. În‑
totdeauna m‑am gândit că faza asta e ciudată, pentru că
am stat de vorbă în două rânduri cu mama lui şi mi s‑a
părut foarte fericită că vorbeşte cu mine. Era cumsecade,
interesată de mine, de Evie.
— Sper că ne vom putea vedea în curând, mi‑a zis ea
atunci, dar când i‑am spus lui Tom despre asta, a respins
ideea.
— Încearcă să mă determine să‑i invit să vină pe aici,
doar ca să mă poată refuza. Jocuri de manipulare.
Dar mie nu mi s‑a părut o femeie înclinată spre
jocuri de putere, însă nu mi‑am exprimat punctul de
vedere. Felul în care funcţionează orice familie, alta decât
a mea, este întotdeauna impenetrabil. Sigur are motivele
lui pentru care îşi ţine familia la distanţă, sunt convinsă
de asta, iar scopul lui principal este acela de a ne proteja
pe mine şi pe Evie.
Şi atunci de ce îmi pun întrebarea dacă e sau nu ade‑
vărat? Oare casa asta, situaţia asta în care ne găsim, toate
lucrurile care s‑au întâmplat în jurul nostru m‑au făcut să
mă îndoiesc de mine, de noi? Dacă nu sunt atentă, o să
mă înnebunească şi pe mine şi o să ajung ca ea. Ca Rachel.
306
fiction connection

Fata din tren

Stau în picioare, în bucătărie, aşteptând să scot rufele
din uscător. Mă gândesc să dau drumul la televizor, poate
dau de un episod din Friends pe care nu l‑am văzut încă
de vreo trei sute de ori, mă gândesc să fac câteva exerciţii
de yoga şi la romanul de pe noptieră din care am citit
douăsprezece pagini în două săptămâni. Mă gândesc la
laptopul lui Tom, pe care l‑a lăsat în camera de zi, pe
măsuţa de cafea.
Şi apoi fac lucrurile pe care n‑am crezut vreodată că
le voi face. Iau o sticlă de vin roşu pe care a deschis‑o el
ieri‑seară, la cină şi îmi torn un pahar. Apoi pun mâna pe
laptop, îl deschid şi încerc să ghicesc parola.
Fac lucrurile pe care le‑a făcut şi ea: beau singură şi
îl spionez. Lucrurile pe care ea le făcea şi el le ura. Dar,
în ultima vreme — de fapt, începând din această dimi‑
neaţă — lucrurile s‑au schimbat. Dacă are de gând să mă
mintă, atunci o să‑l verific. Eu zic că e o afacere destul de
cinstită, nu‑i aşa? Cred că mi se cuvine puţină onestitate.
Aşa că încerc să‑i sparg parola. Încerc nume, în diferite
combinaţii: al meu şi al lui, al lui şi al lui Evie, al meu şi
al lui Evie, toate trei împreună, de la cap la coadă şi de la
coadă la cap. Zilele noastre de naştere, în diferite combi‑
naţii. Aniversările noastre: prima dată când ne‑am văzut,
prima dată când am făcut sex. Numărul treizeci şi patru,
casa de pe Cranham Street, numărul douăzeci şi trei, casa
asta. Încerc să mă gândesc dincolo de toate astea — aş
zice că cei mai mulţi bărbaţi folosesc numele echipelor
de fotbal ca parole la calculatoare, dar lui Tom îi place
cricketul, aşa că încerc Boycott şi Botham şi Ashes. Nu
ştiu nume mai recente de atât. Golesc paharul de vin
şi‑mi mai pun jumătate. Chiar mă simt bine încercând
să rezolv acest puzzle. Mă gândesc la ce trupe îi plac, la
307

Paula Hawkins

ce filme se uită cu plăcere, la ce actriţe visează. Încerc şi
„password“ şi „1234“.
Trenul de Londra opreşte la semnal, într‑un scrâşnet
puternic, ca nişte unghii zgâriind tabla într‑o şcoală. Îmi
încleştez maxilarele şi apoi mai iau o gură mare de vin şi,
în timp ce beau, mă uit la ceas — Dumnezeule, e aproape
şapte şi Evie încă doarme, iar el o să ajungă acasă dintr‑un
minut într‑altul. Şi gândindu‑mă exact la asta, că nu o să
dureze mai mult de un minut până ajunge acasă, aud
zăngănitul cheilor în uşă şi inima îmi stă în loc.
Închid laptopul brusc, trântindu‑l, şi sar în picioare,
răsturnând scaunul. Evie se trezeşte şi începe să plângă.
Pun laptopul înapoi pe masă, înainte să intre el în ca‑
meră, dar îşi dă seama că ceva s‑a întâmplat, se uită la
mine fix şi zice:
— Ce se întâmplă?
— Nimic, îi zic, nimic. Am dat peste scaun, din greşeală,
şi l‑am răsturnat.
El o ia pe Evie din cărucior ca s‑o îmbrăţişeze, iar
eu reuşesc să mă surprind în oglinda de pe hol — sunt
palidă şi am buzele vinete, pătate de vin.

308
fiction connection

Rachel

Joi, 15 august 2013
Dimineaţa
CATHY A OBŢINUT un interviu pentru un post,
pentru mine. O prietenă de‑a ei şi‑a făcut propria firmă
de relaţii publice şi are nevoie de o asistentă. Practic, e
o slujbă de secretară, iar salariul e o mizerie, dar nu‑mi
pasă. Femeia asta e pregătită să mă ia fără niciun fel de
referinţe — Cathy i‑a spus o poveste despre cum am
avut eu o cădere nervoasă, dar acum mi‑am revenit
complet. Interviul e mâine după‑amiază, acasă la tipa
respectivă — îşi administrează afacerea dintr‑un birou
micuţ amenajat în grădina din spatele casei ei care,
se pare, se află chiar în Witney. Aşa că ar trebui să‑mi
petrec ziua refăcându‑mi CV‑ul şi pregătindu‑mă pen‑
tru un interviu. Adică asta plănuiam — însă m‑a sunat
Scott.
— Speram să putem vorbi, mi‑a zis.
— Nu e nevoie să... adică, nu trebuie să spui nimic. A
fost... amândoi ştim că a fost o greşeală.
309

Paula Hawkins

— Ştiu, mi‑a răspuns şi părea atât de trist, diferit de acel
Scott furibund din visele mele; era mai curând disperat
şi distrus, ca atunci când a stat lângă mine pe pat şi mi‑a
povestit despre copilul lui nenăscut. Dar vreau neapărat
să vorbesc cu tine.
— Desigur, i‑am zis. Evident că putem sta de vorbă.
— Faţă‑n fată?
— Oh, am răspuns. Ultimul lucru pe care mi‑l doream
era să mă întorc în casa aia. Îmi pare rău. Nu pot azi.
— Rachel, te rog? E important.
Părea disperat şi, în ciuda intuiţiei mele, îmi părea
rău pentru el. Mă chinuiam să găsesc o scuză, când mă
roagă din nou. I‑am răspuns că sunt de acord şi am regre‑
tat în secunda în care mi‑au ieşit cuvintele pe gură.
În ziare a apărut un articol despre copilul lui Me‑
gan — primul ei copil mort. De fapt, e despre tatăl co‑
pilului. L‑au descoperit. Numele lui era Craig McKenzie
şi a murit în Spania acum câţiva ani, din cauza unei
supradoze de heroină. Deci asta îl exclude de pe lista
de suspecţi. Oricum, nu mi s‑a părut nicio clipă un po‑
tenţial motiv pentru crimă — dacă cineva ar fi vrut s‑o
pedepsească pentru ce a făcut, ar fi făcut‑o acum mulţi
ani.
Şi atunci cine rămâne? Rămân suspecţii de serviciu:
soţul şi amantul. Scott şi Kamal. Sau vreun ins oarecare,
unul care a pus mâna pe ea în stradă — un criminal în
serie care era la prima încercare? Oare Megan e prima
dintr‑o serie de crime, o Wilma McCann sau o Pauline
Reade1? Şi cine zice, la urma‑urmei, că ucigaşul e bărbat?
1

Victime ale unor criminali în serie — prima ucisă de Peter Sutcliffe, supranumit Spintecătorul din Yorkshire; a doua, de cuplul de criminali Ian
Brady şi Myra Hinalley, supranumiţi Criminalii din Mlaştini.

310
fiction connection

Fata din tren

Megan Hipwell era o femeie mică. Minionă, ca o păsărică.
Nu era nevoie de cine ştie ce forţă să‑i facă cineva felul.
După‑amiaza
Când a deschis uşa, primul lucru pe care l‑am ob‑
servat a fost mirosul. Transpiraţie şi duhoare de bere,
un miros acru şi rânced, iar sub el, altceva, ceva mult
mai rău. Ceva putred. Poartă o pereche de pantaloni
de trening şi un tricou cenuşiu, pătat, părul îi e gras,
nespălat, pielea cu un luciu slinos, ca şi cum tipul ar fi
avut febră.
— Eşti bine? îl întreb şi el îmi aruncă un rânjet.
A băut.
— Sunt OK, intră, intră, te rog.
Nu vreau să intru, dar o fac totuşi.
Draperiile la ferestrele dinspre stradă sunt trase, iar
camera de zi e cufundată într‑o pâclă roşiatică ce pare să
se potrivească de minune cu căldura şi cu mirosul.
Scott se duce, clătinându‑se, spre bucătărie, deschide
frigiderul şi scoate o bere.
— Vino, stai jos, îmi zice el. Ia o bere.
Rânjetul de pe faţă îi e fix, lipsit de orice bucurie,
întunecat. Ceva neplăcut, duhnind a ură, s‑a aşezat pe
chipul lui. Dispreţul pe care l‑am văzut sâmbătă seara,
după ce m‑am culcat cu el, e încă pe chipul lui.
— Nu pot sta mult, îi răspund. Am un interviu mâine şi
trebuie să mă pregătesc.
— Zău? zice el, ridicând din sprâncene. Se aşază şi îmi
împinge un scaun cu piciorul. Ia loc şi bea ceva, îmi re‑
petă, mai mult un ordin decât o invitaţie. Mă aşez în faţa
lui şi‑mi împinge cu piciorul o sticlă de bere. O iau şi trag
311

Paula Hawkins

o duşcă. Afară, aud ţipete ascuţite — copii care se joacă
undeva într‑o grădină — şi, dincolo de asta, huruitul
îndepărtat şi familiar al trenului.
— Au ieşit testele ADN ieri, îmi zice Scott. Doamna de‑
tectiv‑sergent Riley a venit azi‑noapte pe aici.
Aşteaptă să zic eu ceva, dar mi‑e frică să nu spun o
prostie, aşa că tac din gură.
— Nu e al meu. Nu era al meu. Ciudăţenia este că nu
era nici al lui Kamal, zice el şi râde. Deci avea pe altci‑
neva. Îţi vine să crezi aşa ceva? Îmi aruncă iar rânjetul
ăla sinistru. Nu ştiai nimic despre asta, nu‑i aşa? Despre
celălalt individ cu care se vedea? Nu ţi‑a făcut confidenţe
despre existenţa unui alt tip, nu‑i aşa?
Zâmbetul îi dispare încet de pe faţă şi chestia asta îmi
provoacă un presentiment, ceva foarte urât. Mă ridic în
picioare şi fac un pas spre uşă, dar el e deja în faţa mea,
cu mâinile ţinându‑mi braţele în prinsoare puternică,
împingându‑mă înapoi în scaun.
— Stai dracului jos!
Îmi smulge geanta de pe umăr şi mi‑o aruncă într‑un
colţ al încăperii.
— Scott, nu ştiu ce se întâmplă...
— Ei, hai! ţipă el, aplecându‑se spre mine. Tu şi Megan
eraţi aşa bune prietene! Trebuie să fi ştiut despre amanţii
ei!
Ştie. Şi, în momentul în care gândul mi‑a trecut prin
minte, el a văzut pe chipul meu schimbarea şi a venit şi
mai aproape; îi simţeam respiraţia acră.
— Hai, Rachel. Spune‑mi.
Scutur din cap şi el îmi trânteşte cu o mână sticla
de bere din faţa mea. Berea se rostogoleşte pe masă şi se
sparge de dalele podelei.
312
fiction connection

Fata din tren

— La dracu’, n‑ai întâlnit‑o niciodată! urlă el. Tot ce
mi‑ai zis — totul a fost o minciună.
Îmi feresc capul, mă ridic în picioare, mormăind în
neştire:
— Îmi pare rău, îmi pare rău.
Încerc să mă duc de partea cealaltă a mesei, să‑mi
recuperez geanta, telefonul, dar el mă prinde iar de braţ.
— De ce‑ai făcut chestia asta? mă întreabă. Ce te‑a în‑
demnat să faci una ca asta? Ce e în neregulă cu tine?
Se uită la mine, mă priveşte ţintă şi sunt îngrozită de
el, dar, în acelaşi timp, ştiu că întrebarea lui nu e lipsită
de sens. Îi datorez o explicaţie. Aşa că nu încerc să‑mi
retrag braţul, îl las să­‑şi înfingă degetele în carnea mea
şi încerc să‑i vorbesc calm şi clar. Încerc să nu plâng. Să
nu mă sperii.
— Voiam să ştii despre Kamal, îi zic. Ţi‑am zis, i‑am
văzut împreună, dar nu m‑ai fi luat în serios dacă eram o
tipă oarecare dintr‑un tren. Aveam nevoie să...
— Aveai nevoie! Îmi dă drumul şi se întoarce cu spatele.
Ia spune‑mi de ce aveai tu nevoie... Vocea îi este mai
calmă acum, s‑a domolit. Respir adânc, încerc să‑mi po‑
tolesc bătăile inimii.
— Voiam să te ajut, continui. Ştiam că poliţia suspec‑
tează întotdeauna soţul şi voiam să ştii că... să ştii că mai
era cineva...
— Aşa că ai inventat o poveste că o cunoşteai pe ne‑
vastă‑mea? Ai idee cât de nebună pari?
— Am idee.
Mă duc spre dulapurile din bucătărie, să iau o cârpă
de vase, apoi mă las în genunchi să şterg berea vărsată
pe jos. Scott se aşază, cu coatele pe genunchi, cu capul
atârnând greu.
313

Paula Hawkins

— Nu era cine credeam eu că e, zice el. N‑am idee cine
era femeia asta.
Storc cârpa deasupra chiuvetei şi mă spăl cu apă rece
pe mâini. Geanta mea e la câţiva paşi mai încolo, în colţ.
Mă îndrept spre ea, dar Scott ridică iar privirea spre mine,
aşa că mă opresc. Rămân pe loc, cu spatele la dulapuri, cu
mâinile prinse de marginea tejghelei. Ca să am un punct
de sprijin.
— Doamna detectiv‑sergent Riley mi‑a zis. M‑a între‑
bat de tine. Dacă avem o relaţie, spune el şi râde. Dacă
am o relaţie cu tine! Dumnezeule mare! Am întrebat‑o,
dumneata ai văzut cum arăta nevastă‑mea? Nu cobor
standardele aşa de repede.
Îmi simţeam obrajii fierbinţi, picături de sudoare rece
mi se preling pe spinare şi la subsuori.
— Se pare că Anna s‑a tot plâns de tine. Te‑a văzut dând
târcoale pe aici. Şi, uite‑aşa, totul a ieşit la iveală. I‑am zis
nu, nu avem o relaţie, e doar e prietenă de‑a lui Megan,
şi mă ajută... Râde din nou, pe un ton grav, ameninţător,
lipsit de umor. Ea îmi zice, păi, n‑o cunoştea pe Megan. E
doar o mincinoasă obosită şi disperată, fără o viaţă perso‑
nală, continuă el şi zâmbetul îi dispare de pe chip. Toate
sunteţi nişte mincinoase, toate, până la ultima.
Îmi sună telefonul. Fac un pas spre geantă, dar Scott
ajunge la ea înaintea mea.
— Stai pe loc, spune el, ridicând geanta de jos. N‑am
terminat. Îmi răstoarnă conţinutul genţii pe masă: te‑
lefonul, portofelul, cheile, un ruj, tampoane, chitanţe
de la cărţile de credit. Vreau să ştiu cât din ce mi‑ai zis
e o minciună sfruntată, îmi zice şi ia de jos, cu gesturi
vădite, telefonul şi se uită pe ecran. Ridică privirea spre
mine, cu o expresie de gheaţă. Citeşte cu voce tare: Vă
314
fiction connection

Fata din tren

contactăm în legătură cu programarea dumneavoastră
la dr. Abdic, de luni 19 august, ora 4.30. Dacă nu puteţi
veni, vă rugăm să ne comunicaţi acest fapt cu 24 de ore
înainte de data programării.
— Scott...
— Ce dracului se întâmplă? întreabă el, iar vocea îi e
acum o şoaptă răguşită. Ce‑ai făcut? Ce i‑ai spus?
— Nu i‑am spus nimic...
El lasă telefonul să cadă pe masă şi vine spre mine,
cu mâinile strânse în pumni ameninţători. Fac un pas
înapoi, apoi încă unu şi mă îndrept spre colţul încăperii,
lipindu‑mă de perete, lângă uşa de sticlă.
— Am încercat să aflu... Nu voiam decât să te ajut.
El ridică pumnul şi eu mă crispez, aşteptând lovi‑
tura, durerea, şi în momentul acela ştiu că mi s‑a mai
întâmplat asta o dată, că am mai simţit asta şi înainte,
dar nu‑mi aduc aminte când şi nu am timp să mă gân‑
desc acum, pentru că, deşi nu m‑a lovit, şi‑a pus mâinile
pe umerii mei şi strânge atât de rău, încât degetele îmi
intră în claviculă; mă doare aşa de tare, că încep să urlu.
— În tot acest timp, spune el, scrâşnind din dinţi, am
crezut că eşti de partea mea, dar tu erai împotriva mea.
I‑ai oferit informaţii, nu‑i aşa? I‑ai spus lucruri despre
mine, despre Mags. Tu ai făcut asta, tu ai pus poliţia pe
urmele mele. Tu...
— Nu, te rog, nu face asta. N‑a fost aşa. Am vrut să te ajut.
Mâna îi aluncă de pe umărul meu, mă apucă de păr
şi răsuceşte.
— Scott, te rog, nu. Te rog. Mă doare. Te rog.
Mă trage de păr şi mă duce spre uşa de la intrare. Sunt
copleşită de un sentiment de uşurare. O să mă arunce în
stradă. Slavă cerului!
315

Paula Hawkins

Numai că nu mă dă pe uşă afară, ci continuă să mă
târască de păr, scuipând şi înjurând. Mă duce sus şi eu
încerc să rezist, dar e prea puternic şi nu pot. Strig către
el: „Te rog, nu, te rog“ şi ştiu că mi se va întâmpla ceva
îngrozitor. Încerc să ţip, dar nu pot, vocea mi‑a pierit.
Sunt orbită de lacrimi şi groază. Mă împinge într‑o
cameră şi închide uşa în urma mea. Răsuceşte cheia în
broască. Mi‑e greaţă şi vomit pe covor. Aştept, ascult. Nu
se întâmplă nimic şi nu vine nimeni.
Sunt în camera de oaspeţi. În casa mea, camera asta
urma să fie biroul lui Tom. Acum e camera copilului lor,
cea cu jaluzele roz. Încăperea aceasta e de fapt o debara,
plină cu hârtii şi dosare, o bandă de alergat strânsă şi un
străvechi laptop Apple Mac. O cutie cu hârtii pline de
cifre — probabil documente contabile, care poate ţin de
afacerea lui Scott — şi o alta plină cu cărţi poştale — mare
parte din ele nescrise, cu lipici pe spate, ca şi cum ar fi
fost smulse de pe un perete: acoperişurile din Paris, copii
pe skateboarduri, pe o alee, cuşete vechi de tren, acope‑
rite de muşchi, o vedere cu marea văzută dinăutrul unei
peşteri. Răsfoiesc aceste cărţi poştale — nu ştiu de ce şi
nici ce anume caut, încerc doar să nu mă las copleşită de
panică. Încerc să nu mă gândesc la acel articol de ziar, la
trupul lui Megan scos din noroi. Încerc să nu mă gândesc
la rănile ei, la cât de înspăimântată trebuie să fi fost când
a înţeles ce i se întâmplă şi ce urmează.
Caut printre cărţile poştale când ceva mă ciupeşte de
deget şi cad pe spate, urlând. Vârful degetului aproape
că mi‑e tăiat de tot, iar sângele îmi curge în picături
mari pe blugi. Opresc sângerarea cu tivul tricoului de pe
mine şi caut mai departe printre vederi. Găsesc vinovatul
imediat: o fotografie înrămată, cu geamul crăpat şi cu o
316
fiction connection

Fata din tren

bucată de sticlă lipsă, iar marginile mânjite cu propriul
meu sânge.
Nu e o fotografie pe care s‑o mai fi văzut înainte.
E o fotografie a lui Megan, cu Scott, cu chipurile foarte
aproape de obiectiv. Ea râde şi el se uită la ea cu drag.
Gelozie? Sticla e spartă, formând o stea din crăpături
deasupra ochiului lui Scott, aşa că mi‑e greu să‑i citesc
expresia feţei. Mă aşez pe jos, cu fotografia în mână, şi
mă gândesc cum se sparg lucrurile tot timpul, dintr‑un
accident şi cum, câteodată, nu le mai vine rândul să fie
reparate. Mă gândesc la toate farfuriile pe care le‑am spart
când mă certam cu Tom, la gaura din peretele din holul
de la etaj.
Undeva, de partea cealaltă a uşii încuiate, îl aud pe
Scott râzând şi îngheţ. Mă ridic greu pe picioare şi mă
duc la fereastră, o deschid şi mă aplec în afară, apoi,
pe vârfuri, înălţându‑mă cât pot de mult, strig după
ajutor. Îl strig pe Tom. Nu are sens. E patetic. Chiar
dacă ar fi, printr‑o minune, în grădină, la doar câteva
case distanţă, n‑ar avea cum să mă audă, e prea departe.
Mă uit în jos şi‑mi pierd echilibrul, mă trag înapoi în
casă, simţind că‑mi pierd controlul, încep să plâng cu
sughiţuri.
— Scott, te implor! strig eu prin uşă. Te rog... urăsc tim‑
brul propriei mele voci, nuanţa de linguşire, disperarea.
Mă uit în jos, la tricoul meu pătat de sânge, şi‑mi dau
seama că nu mai am alte opţiuni. Iau de jos fotografia
înrămată şi o răstorn pe covor. Iau cea mai lungă bucată
de sticlă şi o strecor cu atenţie în buzunarul din spate al
blugilor.
Aud paşi pe scări. Mă dau cu spatele la peretele din
faţa uşii. Aud cheia în broască.
317

Paula Hawkins

Scott apare cu geanta mea într‑o mână şi mi‑o aruncă
la picioare. În cealaltă mână ţine o bucată de hârtie.
— Ia te uite, unde stătea Nancy Drew1! spune el, zâm‑
bind. Cu o voce schimonosită, să sune ca a unei fetiţe,
citeşte cu voce tare: „Megan a fugit cu iubitul ei, la care mă
voi referi de acum înainte ca fiind B“. Chicoteşte amuzat. „B a
rănit‑o... Scott a rănit‑o...“ Face hârtia ghem şi mi‑o aruncă
la picioare. Doamne, Dumnezeule! Tu chiar eşti patetică,
nu‑i aşa? Se uită de jur împrejur, observând voma de pe
podea, sângele de pe tricou. Ce dracului ai făcut aici?
Ai încercat să‑ţi faci felul? Ai de gând să‑mi rezolvi tu
problema, în locul meu? Râde din nou. Ar trebui să‑ţi rup
dracului gâtul, dar ştii care‑i faza, nu meriţi osteneala,
spune el şi se dă la o parte. Ieşi afară din casa mea!
Îmi iau geanta şi mă îndrept spre uşă, dar el se pos‑
tează în faţa mea când dau să ies, adoptând o postură de
boxer şi, pentru o clipă, sunt încredinţată că iar o să mă
oprească, iar o să pună mâinile pe mine. Probabil că pe
chipul meu se citeşte groaza suficient de bine, pentru că
începe să râdă şi râde în hohote. Când, în sfârşit, trântesc
uşa de la intrare în urma mea, încă îl mai aud râzând.

Vineri, 16 august 2013
Dimineaţa
Am dormit ca pe ace. Am băut o sticlă şi jumătate de
vin, în încercarea de a adormi, de a‑mi opri mâinile din
1

Nancy Drew, o fetiţă de 16 ani cu veleităţi de detectiv amator, este un
personaj ficţional creat de Edward Stratemeyer în 1930.

318
fiction connection

Fata din tren

tremurat, de a‑mi potoli reflexul de a nu mă mai speria la
fiecare zgomot, dar n‑a funcţionat cine ştie ce. De fiecare
dată când eram gata să adorm, tresăream şi mă trezeam.
Eram convinsă că îl simt în cameră cu mine. Am aprins
lumina şi am rămas în picioare, atentă la zgomotele de
afară, de pe stradă, la oamenii care se mişcau prin clădire.
Abia când a început să se lumineze de ziuă, am reuşit să
mă relaxez suficient încât să adorm. Am visat iar că eram
în pădure. Tom era cu mine, dar tot îmi era frică.
I‑am lăsat azi‑noapte un mesaj lui Tom. După ce am
ieşit de la Scott, am fugit la numărul douăzeci şi trei şi
am bătut la uşă. Eram atât de speriată, că nu‑mi păsa
dacă Anna era sau nu acasă, dacă o să fie furioasă că apar
din senin la uşa ei. N‑a venit nimeni să‑mi deschidă, aşa
că am scris în fugă pe o bucată de hârtie un mesaj şi am
băgat biletul în cutia poştală. Nu‑mi pasă dacă îl găseşte
ea. Am păstrat un ton ambiguu — i‑am zis că trebuie să
vorbim despre ce s‑a întâmplat alaltăieri. Nu l‑am pome‑
nit pe Scott, pentru că nu voiam ca Tom să se ducă la el
acasă să‑l ia la întrebări — Dumnezeu ştie ce s‑ar putea
întâmpla.
Am sunat la poliţie aproape imediat ce am ajuns
acasă. Am băut întâi câteva pahare cu vin, ca să mă cal‑
mez. Am cerut să vorbesc cu inspectorul Gaskill, dar mi
s-a zis că nu e disponibil, aşa că am sfârşit prin a vorbi cu
Riley. Nu voiam chestia asta — ştiam că Gaskill este mai
cumsecade cu mine.
— M‑a sechestrat la el în casă, i‑am zis. M‑a ameninţat.
Ea m‑a întrebat pentru cât timp am fost „seches‑
trată“. Îi simţeam ghilimelele prin telefon.
— Nu ştiu, i‑am zis. Poate vreo jumătate de oră.
A urmat o tăcere lungă.
319

Paula Hawkins

— Şi v‑a ameninţat. Îmi puteţi spune exact despre ce fel
de ameninţare vorbim?
— Mi‑a zis că o să‑mi rupă gâtul. Mi‑a zis că... mi‑a zis
că ar trebui să‑mi rupă gâtul.
— Că ar trebui să vă rupă gâtul?
— Mi‑a zis că ar face‑o dacă i s‑ar părea că merită.
Tăcere. Apoi:
— V‑a lovit? V‑a rănit în vreun fel?
— M‑a învineţit. Am doar nişte vânătăi.
— V‑a lovit?
— Nu. M‑a apucat de păr.
Altă tăcere.
Apoi:
— Doamnă Watson, ce căutaţi acasă la Scott Hipwell?
— M‑a rugat să mă duc până la el.
A oftat adânc.
— Aţi fost avertizată să nu vă mai implicaţi. L‑aţi minţit,
i‑aţi spus că aţi fost prietenă cu soţia lui, i‑aţi îndrugat tot
felul de poveşti şi — lăsaţi‑mă să termin ce am de zis —
dumnealui e, în momentul de faţă, o persoană supusă
unui stres considerabil, trece printr‑o traumă. În cel mai
bun caz. În cel mai rău, ar putea fi un individ periculos.
— Este periculos, asta tot încerc să vă spun, pentru nu‑
mele lui Dumnezeu.
— Nu mă ajutaţi în niciun fel — v‑aţi tot dus pe‑acolo,
l‑aţi minţit, l‑aţi provocat. Noi anchetăm un caz de
crimă. Trebuie să pricepeţi chestia asta. Aţi putea să ne
puneţi în pericol investigaţia, aţi putea să...
— Care investigaţie? am sărit în sus. N‑aţi făcut nicio
investigaţie, nimic. Şi‑a omorât nevasta, vă spun eu. Am
găsit o fotografie, o poză cu ei doi — şi e spartă. Tipul e
furios, e labil psihic...
320
fiction connection

Fata din tren

— Da, am văzut fotografia. Casa a fost cercetată. Asta
nu e o dovadă de crimă.
— Adică n‑aveţi de gând să‑l arestaţi?
A oftat din nou, îndelung.
— Veniţi mâine la secţie. Daţi o declaraţie. Apoi ne
ocupăm noi. Şi... doamnă Watson? Staţi departe de Scott
Hipwell.
Cathy a venit acasă şi m‑a găsit cu băutura în faţă.
N‑a fost fericită. Ce puteam să‑i spun? Nu aveam cum să‑i
explic de ce. I‑am zis doar că îmi pare rău şi m‑am dus
sus, în camera mea, ca o adolescentă îmbufnată. Apoi am
rămas aşa, cu ochii pe pereţi, încercând să dorm, aştep‑
tându‑l pe Tom să sune. Nu m‑a sunat.
M‑am trezit devreme, îmi verific telefonul (niciun
apel ratat), mă spăl pe cap şi mă îmbrac de interviu,
cu mâinile tremurânde, cu stomacul făcut ghem. Plec
devreme ca să mă pot opri întâi la poliţie, să dau de‑
claraţia. Nu că mă aştept să aibă vreun efect pozitiv.
Ăştia nu mă iau niciodată în serios şi, cu siguranţă,
n‑or să înceapă acum. Mă întreb ce ar trebui să fac
ca să nu mă mai considere doar o persoană cu multă
imaginaţie.
În drum spre gară nu pot să mă abţin să nu mă
uit peste umăr; urletul brusc al unei sirene m‑a făcut,
la propriu, să sar în sus de groază. În gară, mă ţin cât
mai aproape de balustradă, pipăind constant cu dege‑
tele gardul de fier, pentru cazul în care voi fi nevoită
să mă ţin strâns. Îmi dau seama că sunt caraghioasă,
dar mă simt oribil de vulnerabilă, acum, că am înţeles
cine e Scott; acum, că n‑au mai rămas secrete între
noi.
321

Paula Hawkins

După‑amiaza
Acum ar trebui ca afacerea asta să fie încheiată pen‑
tru mine. În tot acest timp, m‑am gândit obsesiv că mai
e ceva ce trebuie să‑mi amintesc, ceva ce am ratat, ceva
ce‑mi lipseşte. Dar nu mai e nimic. N‑am văzut nimic
important şi nici n‑am făcut ceva îngrozitor. S‑a întâm‑
plat doar să fiu pe aceeaşi stradă. Ştiu asta acum, datorită
tipului cu părul roşcat. Şi totuşi, undeva în ascunzişurile
minţii mai e ceva, ceva la care nu pot ajunge.
Nici Gaskill şi nici Riley nu erau la poliţie; am dat
declaraţia unui poliţist în uniformă, cu o mină plicti‑
sită. Bănuiesc că va fi pusă într‑un dosar şi că vor uita
complet de ea, cu excepţia cazului în care vor da peste
mine moartă, aruncată într‑un şanţ, undeva. Interviul
pe care urma să‑l dau avea loc în partea cealaltă a ora‑
şului faţă de casa lui Scott, aşa că am luat un taxi de la
secţia de poliţie. Nu vreau să risc nimic. Lucrurile merg
bine, atât cât se poate în situaţia asta: slujba în sine
este complet sub ceea ce pot eu să fac, dar dacă e să mă
gândesc, în ultimii doi ani şi eu am decăzut. Trebuie
să‑mi resetez scara de valori. Marele dezavantaj (altul
decât salariul de rahat şi singurătatea slujbei în sine)
ar fi faptul că ar trebui să vin în Witney tot timpul, să
merg pe străzile astea şi să risc să dau peste Scott sau
Anna cu puştoaica ei.
Pentru că se pare că îmi reuşeşte de minune să tot
dau peste cunoscuţi în colţul ăsta uitat de lume. Era unul
dintre lucrurile care îmi plăceau înainte vreme aici: sen‑
timentul că te afli într‑un sătuc la marginea Londrei.
Poate că nu ajungi să cunoşti chiar pe toată lumea, dar
chipurile îţi devin familiare.
322
fiction connection

Fata din tren

Sunt aproape de gară, tocmai am trecut pe lângă pub,
când simt o mână pe braţul meu şi mă întorc atât de
brusc pe călcâie, încât alunec pe trotuar şi cad pe stradă.
— Hei, hei, îmi pare rău, îmi pare rău.
Roşcatul, iar, cu o bere în mână şi cu cealaltă ridicată
implorându‑mi iertare.
— Da’ ştiu că eşti sperioasă, nu te joci, rânjeşte el. Cred
că arăt înfricoşată rău, pentru că rânjetul îi piere. Eşti
bine? mă întreabă. N‑am vrut să te bag în sperieţi.
Zice că a terminat programul mai devreme şi că
mă invită să beau ceva cu el. Întâi îi zic că nu, apoi mă
răzgândesc.
— Îţi datorez scuze, îi spun eu când el — Andy, se pare
că îl cheamă — îmi aduce un gin tonic, pentru felul în
care m‑am comportat în tren. Mă refer la data trecută
când ne‑am întâlnit. Aveam o zi foarte proastă.
— Nu‑i bai, zice Andy.
Zâmbetul lui e leneş, greoi. Nu cred că e la prima
halbă de bere. Stăm în grădina din spatele pubului, unul
în faţa celuilalt; mi se pare că sunt mai în siguranţă aici
decât la mesele din stradă. Poate că e tocmai sentimentul
de siguranţă care mă îmboldeşte. Aşa că profit de situaţie.
— Voiam să te întreb despre ce s‑a întâmplat, încep
eu. În noaptea în care te‑am întâlnit. În noaptea în care
Meg... în noaptea în care a dispărut femeia aceea.
— Ah! Da. De ce? La ce te referi?
Trag adânc aer în piept. Simt cum mă înroşesc la
faţă. Nu contează de câte ori trebuie să recunosc chestia
asta, e întotdeauna jenant şi întotdeauna îmi vine să
intru în pământ de ruşine.
— Eram foarte beată şi nu‑mi aduc aminte. Trebuie
să-mi pun gândurile în ordine. Voiam doar să ştiu dacă
323

Paula Hawkins

ai văzut ceva, dacă m‑ai văzut pe mine vorbind cu cineva,
dacă...
Îmi las privirea în pământ; nu sunt în stare să mă uit
în ochii lui.
El îmi face semn cu piciorul pe sub masă.
— Stai liniştită, n‑ai făcut nimic rău, îmi răspunde,
iar eu ridic privirea spre el şi‑l văd zâmbind. Şi eu eram
criţă. Am vorbit puţin în tren, da’ nu‑mi aduc aminte
despre ce. Apoi am coborât amândoi aici, la Witney,
tu te cam clătinai pe picioare. Ai alunecat pe scări. Îţi
aduci aminte? Te‑am ajutat şi te jenaseşi toată, erai ro‑
şie la faţă, cam ca acum, zice el şi râde. Am făcut câţiva
paşi împreună şi te‑am întrebat dacă nu vrei să mergem
în pub. Dar mi‑ai zis că trebuie să pleci, că te întâlneşti
cu soţul tău.
— Asta‑i tot?
— Nu. Chiar nu‑ţi aduci aminte? Mai târziu — nu ştiu,
poate jumătate de oră mai târziu? Băusem până atunci la
Crown, dar m‑a sunat un amic şi mi‑a zis că el e într‑un
bar, undeva dincolo de calea ferată, aşa că m‑am îndrep‑
tat spre pasaj. Tu erai căzută pe jos. Erai deja într‑o stare
deplorabilă. Te tăiaseşi. Eram puţin îngrijorat, ţi‑am
zis că te duc acasă dacă voiai, dar nici n‑ai vrut să auzi.
Erai... ei bine, erai foarte supărată. Cred că avuseseşi o
ceartă cu bărbatu‑tău. El se îndepărta deja, ajunsese în
stradă şi am zis că mă duc după el dacă voiai, dar mi‑ai
zis să nu. El s‑a urcat în maşină şi a plecat. Era cu... ăăă...
era cu cineva.
— O femeie.
El dă din cap afirmativ.
— S‑au suit amândoi în maşină şi s‑au cărat. Bănuiesc
că de‑asta v‑aţi certat.
324
fiction connection

Fata din tren

— Şi apoi?
— Apoi ai plecat. Păreai uşor... confuză sau nu ştiu, şi
ai plecat. Ziceai întruna că nu ai nevoie de ajutor. Cum
îţi spuneam, şi eu eram criţă, aşa că te‑am lăsat în pace.
Am traversat pasajul şi m‑am întâlnit cu amicul meu în
pub. Asta a fost tot.
Urcând scările până la apartament, sunt convinsă că
văd umbre deasupra mea, că aud paşi dedesubt. Că ci‑
neva mă aşteaptă pe palier. Nu e nimeni acolo, evident,
şi nici în apartament nu e nimeni: nu pare să fie ceva
mişcat de la locul lui, nu simt mirosul nimănui străin,
dar asta nu înseamnă că nu verific fiecare colţişor — sub
patul meu şi al lui Cathy, în dulapurile cu haine şi în
cele din bucătărie, în care n‑ar fi încăput nici măcar un
copil.
În cele din urma, după ce am dat de trei ori roată
prin apartament, m‑am oprit. N‑am avut nicio revelaţie
majoră: m‑am certat cu Tom pe stradă, am alunecat şi
m‑am lovit, el s‑a cărat rapid, a urcat în maşină cu Anna.
Mai târziu, a venit să mă caute, dar eu plecasem deja.
Bănuisc că m‑am urcat într‑un taxi sau că m‑am urcat
iar în tren.
Stau pe pat şi mă uit pe fereastră, şi mă întreb de
ce oare nu mă simt mai bine. Poate pentru că încă nu
am răspunsurile de care am nevoie. Poate că, chiar
dacă ceea ce‑mi amintesc se potriveşte cu ce‑şi amin‑
tesc şi ceilalţi, ceva tot nu e în regulă. Apoi, am o
revelaţie: Anna. Nu doar faptul că Tom n‑a spus nicio
clipă că s‑a dus undeva cu ea în maşină, ci şi faptul
că atunci când am văzut‑o îndepărtându‑se, urcând
în maşină, nu avea copilul cu ea. Unde era Evie în tot
timpul ăsta?
325

Paula Hawkins

Sâmbătă, 17 august 2013
Seara
Trebuie să vorbesc cu Tom, să‑mi pun amintirile
în ordine; cu cât mă gândesc mai obsesiv şi le învârt în
minte, cu atât au mai puţin sens şi nu pot să nu le tot
reiau. Şi, oricum, sunt îngrijorată, căci sunt două zile
acum de când i‑am lăsat biletul acela şi el încă nu m‑a
contactat. Nici n‑a răspuns la telefon azi‑noapte, n‑a răs‑
puns azi toată ziua. Ceva nu e în regulă şi nu pot să scap
de senzaţia că are legătură cu Anna.
Şi ştiu că şi el vrea să vorbească cu mine, mai ales
după ce o să afle ce mi‑a făcut Scott. Ştiu că o să vrea să
mă ajute. Nu pot să mă abţin să nu mă gândesc la felul în
care s‑a purtat atunci, în maşină, la felul în care au rămas
lucrurile între noi. Aşa că pun mâna pe telefon şi formez
numărul lui, cu stomacul strâns, exact aşa cum mi s‑a
întâmplat întotdeauna; anticipând că o să‑i aud vocea la
celălalt capăt al firului îmi dă un sentiment la fel de acut
ca acum mulţi ani.
— Dap?
— Tom, eu sunt.
— Da.
Anna trebuie să fie cu el, că nu vrea să‑mi rostească
numele. Aştept un moment, îi dau timp să se ducă în altă
cameră, să scape de ea. Îl aud oftând.
— Ce e?
— Păi, voiam să vorbesc cu tine... Aşa cum am zis şi în
biletul meu, aş...
— Poftim?
Pare iritat.
326
fiction connection

Fata din tren

— Ţi‑am lăsat un mesaj acum două zile. M‑am gândit
că ar trebui să vorbim...
— N‑am primit niciun bilet. Încă un oftat adânc. Pentru
Dumnezeu. De‑aia e aşa întoarsă pe dos?
Probabil că l‑a luat Anna şi n‑a vrut să i‑l dea.
— Ce vrei? mă întreabă.
Vreau să închid, să formez din nou numărul, să o
luăm de la capăt. Să‑i spun ce bine a fost când ne‑am
văzut luni, când am mers amândoi la lac.
— Voiam să te întreb ceva.
— Ce? se răsteşte.
Pare de‑a dreptul scos din sărite.
— E totul OK?
— Ce vrei, Rachel?
S‑a dus toată tandreţea dintre noi de acum o săptă‑
mână. Îmi vine să înnebunesc că i‑am lăsat biletul acela,
pentru că e evident că i‑am făcut probleme acasă.
— Voiam să te întreb de noaptea aceea — noaptea în
care a dispărut Megan Hipwell.
— Oh, Dumnezeule. Am mai vorbit despre asta — ai
uitat?
— Eu doar...
— Erai beată, spune el, pe un ton puternic, dur. Ţi‑am
zis să te duci acasă. Nu voiai să asculţi. Ai plecat aiurea.
Am umblat peste tot cu maşina să te găsesc, dar n‑am
reuşit.
— Unde era Anna?
— Era acasă.
— Cu copilul?
— Cu Evie, da.
— Nu era în maşină cu tine?
— Nu.
327

Paula Hawkins

— Dar...
— Pentru Dumnezeu! Ea plănuise să iasă în oraş în
seara aia, şi eu trebuia să stau cu fata. Apoi ai apărut
tu, aşa că a venit ea acasă, şi‑a anulat toate planurile.
Apoi am mai pierdut nişte ore din viaţă umblând aiurea
după tine.
Mi‑aş dori să nu fi sunat. Mi‑am făcut speranţe care
s‑au spulberat iar; ca o lamă rece de oţel răsucindu‑se în
mine.
— OK, îi spun. Doar că eu îmi aduc aminte altfel... Tom,
când m‑ai văzut, eram rănită? Eram... aveam o tăietură
la cap?
Încă un oftat greu.
— Sunt uimit că îţi mai aminteşti ceva, Rachel. Erai
beată moartă. Murdară, miroseai a băutură. Te clătinai
pe picioare.
Simt că nu mai am aer când îl aud spunând aseme‑
nea cuvinte. Mi‑a mai vorbit şi altă dată aşa, în vremurile
noastre rele, în cele mai rele zile ale căsniciei noastre,
când era sătul de mine, scârbit de mine, când îi era silă
să mă vadă în faţa ochilor. Sătul de mine, continuă totuşi
să‑mi vorbească.
— Ai căzut în stradă, plângeai, erai în ultimul hal. Nu
înţeleg ce e aşa de important?
Nu‑mi găsesc cuvintele, îmi ia prea mult timp să‑i
răspund. El continuă:
— Auzi? Trebuie să plec. Nu mă mai suna, te rog. Am
mai trecut o dată prin asta. De câte ori să te rog? Nu mă
mai suna, nu‑mi mai lăsa bileţele, nu mai veni pe‑aici! O
deranjezi pe Anna. Ne‑am înţeles?
Apoi, linie moartă.
328
fiction connection

Fata din tren

Duminică, 18 august 2013
Dis‑de‑dimineaţă
Am stat în camera de zi toată noaptea, cu televizorul
pe post de companie, trecând prin crize de spaimă. In‑
tensitatea lor creşte şi scade ca valurile mării. E ca şi cum
m‑aş întoarce în timp, iar rana căpătată cu atâţia ani în
urmă se deschide iar, proaspătă şi nouă. E stupid, ştiu.
Am fost o proastă să cred că am iar o şansă cu el, doar
pentru că am stat de vorbă, că am avut câteva momente
de tandreţe, care probabil n‑au fost altceva decât nostal‑
gie şi culpabilitate. Doare, totuşi. Şi trebuie să mă las în
voia durerii, pentru că dacă n‑o fac, dacă o tot amorţesc,
nu va dispărea niciodată.
Şi am fost o proastă şi pentru că mi‑am permis să
cred că eu şi Scott avem o legătură specială, că aş putea
să‑l ajut. Aşa că, sunt o fraieră. Sunt obişnuită cu chestia
asta. Dar nu trebuie să mai fiu o fraieră. Nu este cazul.
Am stat aici, pe canapea, toată noaptea şi mi‑am promis
că o să‑mi recapăt controlul asupra vieţii. O să mă mut
de aici, departe. O să‑mi găsesc o slujbă. O să‑mi iau din
nou numele meu de fată, o să întrerup orice legătură cu
Tom, o să fac în aşa fel încât să nu fiu uşor de găsit. Asta
dacă e să mă caute cineva.
N‑am dormit aproape deloc. Am zăcut aici, pe ca‑
napea, făcând planuri; de fiecare dată când aţipeam, îi
auzeam vocea lui Tom, ca şi cum ar fi fost cu mine, ca
şi cum ar fi stat chiar lângă mine, cu buzele lipite de
urechea mea — erai beată moartă. Murdară, miroseai a bă‑
utură — şi tresăream violent, scăldată în valuri de ruşine.
329

Paula Hawkins

Ruşine, dar şi un sentiment puternic de déjà‑vu, pentru
că am mai auzit cuvintele astea, exact aceleaşi cuvinte.
Şi apoi am tot revăzut în minte scenele petrecute: mo‑
mentul în care m‑am trezit cu sânge pe pernă, cu durere în
gură, ca şi cum mi­‑aş fi muşcat obrazul pe interior, cu un‑
ghiile murdare, cu o durere oribilă de cap, cu Tom ieşind
din baie, cu expresia aceea pe chip — pe jumătate rănit,
pe jumătate furios —, groaza urcând în mine ca o viitură.
— Ce s‑a întâmplat?
Tom îmi arată vânătăile de pe braţ, de pe piept, unde
l‑am lovit.
— Nu pot să cred aşa ceva, Tom. Nu te‑aş lovi niciodată.
N‑am lovit pe nimeni în viaţa mea.
— Erai beată moartă, Rachel. Chiar nu‑ţi aduci aminte
nimic din ce s‑a întâmplat azi‑noapte? Nimic din ce mi‑ai
zis?
Şi apoi mi‑a povestit, şi mie tot nu‑mi venea să cred,
pentru că nimic din ce‑mi spunea nu semăna cu ce sunt
eu, absolut nimic. Şi chestia cu crosa de golf, gaura aceea
din perete, cenuşie şi oarbă ca un ochi înceţoşat aţintit
asupra mea de fiecare dată când treceam pe acolo, nereu‑
şind să fac legătura dintre violenţa de care îmi vorbea el
şi frica pe care mi‑o aminteam eu.
Sau pe care credeam că mi‑o amintesc. După o
vreme, am învăţat să nu‑l mai întreb ce‑am făcut sau să
mă cert cu el când îmi spunea el de bunăvoie, pentru că
nu voiam să ştiu toate amănuntele, nu voiam să aud cât
de rău a fost, nu voiam să ştiu lucrurile pe care le‑am spus
şi pe care le‑am făcut când eram beată moartă, obscenă.
Câteodată mă ameninţa că mă înregistrează, mi‑a zis că
o să văd cu ochii mei. Dar n‑a făcut‑o niciodată. Slavă
cerului că mai sunt şi mici minuni!
330
fiction connection

Fata din tren

După o vreme, am învăţat că, atunci când te trezeşti
aşa, nu mai întrebi ce s‑a întâmplat, ci doar îţi ceri scuze:
îţi ceri scuze pentru ce ai făcut şi pentru ceea ce eşti şi
n‑o să te mai porţi niciodată, în viaţa ta, în halul în care
te‑ai purtat.
Şi acum, nu mă mai port aşa, chiar nu mă mai port
aşa deloc. Pot să‑i mulţumesc lui Scott pentru asta: acum
îmi este mult prea frică să mai ies din casă în miezul
nopţii, să cumpăr băutură. Mi‑e prea frică să mă mai las
dusă de val, pentru că atunci devin foarte vulnerabilă.
Nu am de ales, va trebui să devin puternică.
Mi se închid pleoapele şi capul îmi cade în piept.
Dau televizorul mai încet, astfel încât nu se mai aude
aproape nimic, mă întorc cu faţa la spătarul canapelei,
trag pătura peste mine şi cad în amorţire, simt, o să dorm
şi apoi... pac, îmi fuge iar pământul de sub picioare şi
tresar violent, cu inima la gât. Mi‑am amintit! Mi‑am
amintit!
Eram în pasaj şi el venea spre mine, mi‑a tras o palmă
peste gură şi apoi a ridicat pumnul, cu cheile în mână,
iar durerea a ţâşnit în mine când metalul zimţat m-a izbit
în cap.

331

Anna

Sâmbătă, 17 august 2013
Seara
Mă detest pentru că am plâns, e atât de patetic! Dar
sunt epuizată, săptămânile din urmă au fost foarte dificile
pentru mine. Şi iar m‑am certat cu Tom dimineaţă — în
mod inevitabil — din pricina lui Rachel.
Bănuiesc că o coceam de mult. M‑am chinuit singură
gândindu‑mă la biletul acela, la faptul că m‑a minţit des‑
pre întâlnirea lor. Îmi tot spuneam că e prosteşte din par‑
tea mea, dar nu puteam să nu iau în considerare impresia
că e ceva între ei. M‑am învârtit în jurul cozii: după tot
ce i‑a făcut lui Tom — după tot ce ne‑a făcut nouă —,
cum poate el să‑mi facă una ca asta? Cum poate să ia
în considerare ideea de a fi din nou cu ea? Adică, dacă
e să te uiţi la noi două, puse una lângă alta, nu e niciun
bărbat în lumea asta care să nu mă aleagă pe mine. Şi asta
fără să iau în considerare toate problemele ei.
Dar apoi mă gândesc că s‑au mai văzut şi astfel de
chestii, nu‑i aşa? Nu poţi să renunţi pentru totdeauna
332

fiction connection

Fata din tren

la o persoană cu care ai un trecut în comun şi, oricât ai
încerca, nu poţi să te împaci cu tine, nu te poţi elibera.
Poate că după o vreme pur şi simplu nu mai încerci să te
eliberezi.
Joi, Rachel a venit pe‑aici, a bătut cu pumnii în uşă şi
l‑a strigat pe Tom. Eram furioasă, dar nu am îndrăznit să
deschid uşa. Când ai un copil în casă cu tine, devii vul‑
nerabilă, devii slabă. Dacă eram singură, aş fi înfruntat‑o,
n‑aş fi avut nicio ezitare să‑mi rezolv problemele cu ea.
Dar cu Evie aici, pur şi simplu n‑am putut să risc. N‑am
idee de ce e în stare tipa.
Ştiu de ce a venit. Era supărată că am fost la poliţie şi
le‑am spus despre ea. Pun pariu că a venit să i se plângă
lui Tom şi să‑l pună să‑mi ceară s‑o las în pace. A lăsat
un bilet — „trebuie să vorbim, te rog să mă suni cât poţi
de repede, este important“ („important“ subliniat de trei
ori) —, bilet pe care l‑am aruncat în coşul de gunoi fără
să mai stau pe gânduri. Mai târziu, l‑am pescuit din gunoi
şi l‑am pus în sertarul de la noptieră împreună cu o foaie
scoasă la imprimantă cu e‑mailul acela oribil şi crud pe
care l‑a trimis şi cu jurnalul în care îmi notez de fiecare
dată când sună şi când apare în zonă. Jurnalul hărţuirii.
E dovada mea, în cazul în care voi avea vreodată nevoie
de aşa ceva. Am sunat‑o pe doamna sergent Riley şi i‑am
lăsat un mesaj spunându‑i că Rachel iar a fost pe aici.
Încă nu m‑a sunat înapoi.
Ar fi trebuit să‑i spun lui Tom despre bilet, ştiu că ar
fi trebuit, dar nu voiam să se enerveze pe mine pentru că
am fost la poliţie, aşa că l‑am lăsat în sertar, în speranţa
că ea o să uite de el. Evident că n‑a uitat. L‑a sunat în
seara asta. Când a terminat de vorbit cu ea, Tom spumega
de furie.
333

Paula Hawkins

— Ce dracului e povestea asta cu biletul? s‑a răstit la
mine.
I‑am zis că l‑am aruncat.
— Nu m‑am gândit că vrei să‑l citeşti, i‑am răspuns.
M‑am gândit că vrei la fel de mult ca mine ca Rachel să
dispară din viaţa noastră.
Şi‑a dat ochii peste cap.
— Nu despre asta e vorba şi ştii foarte bine. Evident că
vreau să ne lase în pace. Ce nu vreau e să te apuci să‑mi
asculţi telefoanele şi să‑mi arunci corespondenţa. Eşti...
a oftat el.
— Sunt ce?
— Nimic. Doar că... astea sunt genul de lucruri pe care
obişnuia ea să le facă.
A fost ca un pumn în stomac, ca o lovitură sub cen‑
tură. În mod absolut ridicol, am început să plâng şi am
fugit sus, în baie. Am aşteptat ca el să vină după mine,
să mă liniştească, să mă sărute şi să mă împace, aşa cum
face de obicei, dar, după o jumătate de oră, a strigat la
mine de jos:
— O să mă duc la sală vreo două ore! Şi, înainte să apuc
să‑i răspund, a trântit uşa după el.
Şi acum îmi dau seama că am ajuns să mă comport
exact ca ea: am ras o jumătate de sticlă de vin roşu rămas
de la cina de ieri şi umblu în calculatorul lui. Mi‑e mai
uşor să înţeleg acum comportamentul lui Rachel, când şi
eu mă simt aşa cum mă simt în momentul de faţă. Nimic
nu e mai dureros şi mai distructiv decât suspiciunea.
În cele din urmă, am reuşit să‑i sparg parola: era
Blenheim. Exact aşa, o parolă plicticoasă şi lipsită de
sens — numele străzii pe care locuim. Nu am găsit niciun
fel de e‑mail dubios, nicio fotografie pornografică sau
334
fiction connection

Fata din tren

scrisoare înflăcărată, de amor. Mi‑am petrecut jumătate
de oră citindu‑i e‑mailurile de serviciu — nişte compoziţii
atât de obositoare, că te adormeau şi îţi amorţeau până
şi durerea provocată de gelozie, apoi am închis laptopul
şi l‑am pus la loc. Sunt foarte bucuroasă, graţie vinului
şi faptului că n‑am găsit decât chestii plictisitoare în cal‑
culatorul lui Tom. M‑am convins singură că suspiciunile
mele sunt ridicole.
Mă duc sus să mă spăl pe dinţi — nu vreau să ştie că
am băut iar —, apoi mă hotărăsc să scot lenjeria de pe
pat şi să pun alta curată în loc, să dau cu puţină Acqua
di Parma pe perne şi să mă îmbrac în neglijeul de mătase
neagră pe care mi l‑a cumpărat anul trecut, iar când vine
acasă, să mă revanşez faţă de el.
Cum trag eu cearşafurile de pe pat, aproape că mă
împiedic de o geantă neagră vârâtă sub pat: geanta cu
echipamentul pentru sală. Şi‑a uitat geanta cu echipa‑
mentul acasă. E plecat de mai bine de o oră şi nu s‑a
întors după ea. Simt că mi se face rău de la stomac. Poate
s‑a gândit s‑o ia naiba de geantă şi a decis să se ducă în
pub. Poate că are echipament de rezervă în vestiarul de la
sală. Sau poate că e în pat cu ea chiar acum.
Mi se face rău. Mă aşez în genunchi şi caut prin
geantă. Toate lucrurile lui sunt acolo, la locul lor, spălate
şi pregătite pentru sală, iPod‑ul, singurii adidaşi în care
aleargă. Şi încă ceva. Un telefon mobil. Un telefon mobil
pe care nu l‑am mai văzut până acum.
Mă aşez pe pat, cu telefonul în mână, cu inima bă‑
tându‑mi sălbatic. O să‑l deschid, nu am cum să rezist
tentaţiei şi, cu toate acestea, sunt convinsă că dacă o fac,
o să regret amarnic, pentru că nu poate să însemne decât
ceva rău. Nu ai un mobil de rezervă dosit undeva decât
335

Paula Hawkins

dacă ai ceva de ascuns. O voce în cap îmi spune pune‑l
înapoi de unde l‑ai luat, uită de el, dar nu pot. Apăs înde‑
lung butonul de pornire şi aştept să se lumineze ecranul.
Şi aştept. Şi aştept. E mort. Uşurarea mă inundă ca o doză
de morfină.
Sunt uşurată pentru că acum nu pot afla, dar şi pen‑
tru că un telefon mort înseamnă un telefon nefolosit, un
telefon nedorit, nu un telefon al unui bărbat împlicat
într‑o aventură pasională. Pentru că un astfel de bărbat ar
vrea să‑şi ţină telefonul aproape în toate circumstanţele.
Poate că e un telefon mai vechi, poate că e în geanta de
sală de mai multe luni şi n‑a apucat să‑l arunce. Poate
nici măcar nu e al lui: poate l‑a găsit la sală şi voia să‑l
înapoieze, dar a uitat s‑o facă?
Las patul pe jumătate nefăcut şi cobor în camera de
zi. Măsuţa de cafea are câteva sertare sub ea, pline cu
tot felul de porcărioare domestice care se acumulează
de‑a lungul timpului: role de bandă izolatoare, adaptoare
pentru priză pentru călătoriile în afara ţării, rulete, truse
de cusut, încărcătoare vechi de mobil. Iau toate cele trei
încărcătoare vechi. Al doilea se potriveşte. Îl bag în priză
pe partea mea de pat, telefon şi încărcător ascunse de
noptieră. Apoi aştept.
Ore şi date, în mare parte. Nu, nu date, zile. Luni la
3? Vineri, 4.30. Câteodată, un refuz. Nu pot mâine. Nu
mierc. Altceva nu mai e: nu sunt declaraţii de dragoste,
nicio sugestie explicită. Doar mesaje, mai bine de zece,
toate de la un număr ascuns. În agendă nu sunt contacte,
iar arhiva de apeluri a fost ştearsă.
Nu am nevoie de date, pentru că telefonul le înregis‑
trează singur. Întâlnirile se petrec de luni de zile. Aproape
de un an. Când mi‑am dat seama de chestia asta, când
336
fiction connection

Fata din tren

am văzut că primul era din septembrie anul trecut, mi
s‑a pus un nod în gât. Septembrie! Evie avea şase luni. Eu
eram încă grasă, epuizată, nesuferită, refuzam să fac sex.
Dar apoi am început să râd, pentru că ştiu că e ridicol,
nu poate fi adevărat. Eram ireal de fericiţi în septembrie,
îndrăgostiţi unul de celălalt şi de copilul nostru. Nu e po‑
sibil ca el să fi umblat cu ea, nu e posibil ca el să fi fost şi
cu ea în tot timpul ăsta. Aş fi ştiut. Nu poate fi adevărat.
Telefonul nu e al lui.
Totuşi. Iau din sertar jurnalul şi mă uit la datele ape‑
lurilor lui Rachel, le compar cu întâlnirile aranjate prin
telefonul ăsta. Unele dintre ele coincid. Unele sunt cu o
zi sau două mai devreme, unele cu o zi sau două după.
Unele nu se corelează deloc.
Oare chiar să se fi văzut cu ea în tot timpul ăsta,
spunându‑mi mie că îl hărţuieşte, când în realitate ei
îşi făceau planuri să se întâlnească pe la spatele meu?
Dar atunci de ce l‑ar fi sunat ea pe fix dacă avea nu‑
mărul ăsta? Nu are sens. Doar dacă Rachel voia ca eu
să aflu. Numai dacă voia cu tot dinadinsul să ne facă
necazuri.
Tom e plecat de vreo două ore, o să se întoarcă în
curând. Fac patul, pun jurnalul împreună cu telefonul
în sertarul de la noptieră, mă duc jos, îmi torn un ultim
pahar de vin şi îl beau repede. Aş putea s‑o sun. Aş putea
să‑i spun pe şleau ce şi cum. Dar ce să‑i spun? Nu am cum
să mă dau drept o persoană morală în toată povestea asta.
Şi nu sunt convinsă că aş putea îndura încântarea cu care
mi‑ar spune că, în tot acest timp, eu am fost fraiera. Dacă
Tom mi‑a făcut‑o, o să ţi‑o facă şi ţie.
Aud paşi pe trotuarul din faţa casei şi ştiu că el e, îi
cunosc mersul. Pun paharul de vin în chiuvetă şi rămân
337

Paula Hawkins

în picioare, rezemată de dulapul din bucătărie, simţind
cum îmi pulsează sângele în urechi.
— Bună, îmi spune, cum mă vede.
Arată cam şifonat şi nu e tocmai sigur pe picioare.
— Mai nou servesc şi bere la sală?
Îmi rânjeşte.
— Mi‑am uitat echipamentul acasă. M‑am dus în pub.
Exact cum m‑am gândit. Sau exact cum vrea el să mă
gândesc?
Vine mai aproape de mine.
— Ce‑ai mai făcut? mă întreabă, cu un zâmbet pe buze.
Arăţi vinovată. Mă cuprinde de mijloc şi mă trage şi
mai aproape. Simt miros de bere în respiraţie. N‑ai fost
cuminte?
— Tom...
— Şşşş, spune el şi mă sărută, începe să‑mi descheie
blugii.
Mă întoarce. Nu am chef, dar nu ştiu cum să‑i spun nu,
aşa că închid ochii şi încerc să nu mă gândesc la el cu ea,
încerc să mă gândesc la zilele noastre de început, la felul
cum ne hârjoneam în casa aceea goală de pe Cranham
Street, epuizaţi, disperaţi, plini de dorinţă.

Duminică, 18 august 2013
Dis‑de‑dimineaţă
Mă trezesc speriată; e încă întuneric. Mi se pare că
o aud pe Evie plângând, dar când mă duc la ea, doarme
adânc, ţinând păturica strâns cu pumnişorii. Mă duc
338
fiction connection

Fata din tren

înapoi în pat, dar nu mai reuşesc să adorm. Nu pot să
mă gândesc la altceva decât la telefonul din sertarul de
la noptiera mea. Mă uit spre Tom, care doarme cu braţul
stâng atârnând din pat, cu capul pe spate. Îmi dau seama
după ritmul respiraţiei că doarme adânc. Mă strecor afară
din pat, deschid sertarul şi scot telefonul.
Ajunsă în bucătărie, îl învârt în mână la nesfârşit,
pregătindu‑mă. Vreau să ştiu, şi nu vreau să ştiu. Vreau
să fiu sigură, dar vreau cu disperare să greşesc. Îl deschid.
Apăs pe „unu“ şi ţin apăsat, până aud mesajul de întâm‑
pinare al mesageriei vocale. Nu sunt mesaje noi şi nu
sunt nici mesaje salvate. Mă întreabă dacă vreau să‑mi
schimb mesajul de întâmpinare. Închid apelul către me‑
sagerie, dar dintr‑odată sunt cuprinsă de frica iraţională
că telefonul ar putea suna, că Tom ar auzi de sus, aşa că
deschid uşile care dau în grădină şi ies afară.
Iarba e udă sub picioare, aerul rece şi impregnat cu
un miros puternic de ploaie şi trandafiri. Aud un tren
în depărtare, un huruit domol, semn că e deja foarte
departe. Mă duc aproape de gard, înainte să sun iar la
mesageria vocală: doriţi să vă schimbaţi mesajul de în‑
tâmpinare? Da, aş vrea. Urmează un ţiuit, apoi o pauză
şi apoi îi aud vocea. Vocea ei, nu a lui. Bună, eu sunt, lasă
un mesaj.
Inima mi se opreşte în loc.
Nu e telefonul lui, e al ei.
Mai ascult încă o dată mesajul.
Bună, eu sunt, lasă un mesaj.
E vocea ei.
Nu pot să mă mişc, nu pot să respir. Ascult mesajul
iarăşi şi iarăşi. Nu mai pot respira, simt că o să leşin şi
apoi văd lumină venind de la etaj.
339

Rachel

Duminică, 18 august 2013
Dis‑de‑dimineaţă
O amintire m‑a condus către o alta. E ca şi cum aş fi
rătăcit prin întuneric zile la rând, săptămâni, luni şi în
final am reuşit să prind ceva. Ca şi cum aş fi bâjbâit cu
mâna pe un zid, ca să găsesc drumul de la o cameră la
cealaltă. Umbrele schimbătoare au început, în cele din
urmă, să se suprapună şi, după o vreme, ochii mei s‑au
obişnuit cu obscuritatea, iar acum pot să văd.
Nu de la început. La început, deşi părea o amintire,
am crezut că e un vis. Am stat acolo, pe canapea, aproape
paralizată de şoc, spunându‑mi că nu ar fi prima dată
când nu‑mi aduc aminte ceva cum trebuie, că n‑ar fi
prima dată când cred că lucrurile sunt într‑un anumit
fel, când de fapt ele sunt cu totul altfel.
Ca atunci când am mers la o petrecere dată de un
coleg de‑ai lui Tom şi eu eram destul de beată, dar am
avut o seară plăcută. Îmi aduc aminte că am pupat‑o pe
Clara de rămas‑bun. Clara era soţia colegului, o femeie
340

fiction connection

Fata din tren

foarte de treabă, caldă şi blândă. Îmi aduc aminte că mi‑a
zis că ar trebui să ne mai întâlnim şi cu altă ocazie; îmi
aduc aminte că îmi ţinea mâna într‑a ei.
Îmi aduc aminte de asta, dar nu poate fi adevărat.
Ştiam că nu poate fi adevărat, chiar în dimineaţa urmă‑
toare, când Tom mi‑a întors spatele când am încercat să
vorbesc cu el. Ştiu că nu e adevărat, pentru că mi‑a zis cât
de dezamăgit şi de jenat era, că am acuzat‑o pe Clara că
flirta cu el, că am fost isterică şi că am insultat‑o.
Când am închis ochii, i‑am simţit mâna caldă în
mâna mea, dar asta nu s‑a întâmplat cu adevărat. Ce s‑a
întâmplat în realitate a fost că Tom a trebuit să mă care
aproape până acasă, eu plângând şi ţipând tot drumul, în
timp ce biata Clara, înjosită, a rămas în bucătărie.
Aşa că, atunci când am închis ochii, când am ador‑
mit şi m‑am lăsat purtată de visare şi m‑am trezit în pa‑
sajul subteran, poate că am putut să simt frigul şi mirosul
de rânced, de aer stătut, poate că am putut să văd acea
siluetă îndreptându‑se spre mine, mustind de ură, cu
pumnii ridicaţi, dar nu era adevărat. Teroarea pe care am
simţit‑o nu era reală. Şi când umbra aceea a venit asupra
mea cu toată forţa, lăsându‑mă la pământ, plângând şi
sângerând, nici asta nu era real.
Numai că era, şi eu am fost acolo şi am văzut. E atât
de şocant, încât nu‑mi vine a crede, dar, privind cum
răsare soarele, am sentimentul clar că mi se ridică ceaţa
de pe ochi. Nu mi l‑am imaginat lovindu‑mă. Mi‑am
amintit. Aşa cum îmi aduc aminte şi că i‑am spus la reve‑
dere Clarei după petrecere şi că ea mi‑a ţinut mâna într‑a
ei. Aşa cum îmi amintesc şi frica pe care am simţit‑o când
m‑am trezit deodată pe podea, lângă crosa de golf — şi
acum ştiu, ştiu sigur că nu eu am fost cea care a mânuit‑o.
341

Paula Hawkins

Nu ştiu ce să fac. Fug sus, trag pe mine o pereche de
blugi şi nişte adidaşi în picioare, o iau la fugă în jos pe
scări. Îi sun acasă, sun pe fix, las să sune de vreo câteva
ori, apoi închid. Nu ştiu ce să fac. Îmi fac o cafea, o las să
se răcească, sun la numărul pe care mi l‑a dat sergentul
Riley şi închid imediat ce am format. N‑o să mă creadă.
Ştiu că n‑o să mă creadă.
Mă îndrept spre gară. E ruta de duminică, iar primul
tren n‑o să ajungă în staţie decât peste o jumătate de oră,
aşa că nu am încotro şi mă aşez pe o bancă, oscilând, la
nesfârşit, între disperare şi îndoială.
Totul e o minciună. Nu mi l‑am imaginat cum mă
lovea. Nu mi l‑am imaginat îndepărtându‑se de mine
cu paşi rapizi, cu pumnii încleştaţi. L‑am văzut cum se
întoarce, cum urlă. L‑am văzut plecând cu o femeie, l‑am
văzut urcând în maşină cu ea. Nu mi‑am imaginat toate
astea. Şi mi‑am dat seama în momentul acela că totul
e foarte simplu, atât de simplu! Da, îmi amintesc, doar
că am confundat două amintiri. Am inserat imaginea
Annei, mergând spre mine în rochia ei albastră, într‑un
alt scenariu: Tom şi femeia aceea, urcându‑se în maşină.
Pentru că, evident, femeia aceea nu era îmbrăcată în
rochie albastră, ci purta blugi şi un tricou roşu. Femeia
aceea era Megan.

342
fiction connection

Anna

Duminică, 18 august 2013
Dis‑de‑dimineaţă
Azvârl telefonul peste gard cât pot de departe; ateri‑
zează undeva pe marginea unui grohotiş, pe vârful coli‑
nei. Cred că‑l aud cum a alunecat pe şine. Am senzaţia că
încă îi mai aud vocea. Bună, eu sunt, lasă un mesaj. Cred
că o să‑i aud vocea multă vreme de acum înainte.
Când ajung în casă, îl găsesc jos, la baza scărilor. Mă
priveşte, clipind, cu ochii înceţoşaţi, încercând să se tre‑
zească de‑a binelea.
— Ce se întâmplă?
— Nimic, îi răspund, dar îmi surprind un tremur în
voce.
— Ce făceai afară?
— Am crezut că am auzit pe cineva, îi zic. M‑a trezit
ceva. N‑am mai putut să adorm la loc.
— A sunat telefonul, zice el, frecându‑se la ochi.
Îmi împreunez mâinile, ca să le opresc din tremurat.
— Poftim? Care telefon?
343

Paula Hawkins

— Telefonul, repetă el, uitându‑se la mine de parcă aş
fi nebună. A sunat telefonul. A sunat cineva şi a închis.
— Oh. Nu ştiu. Nu ştiu cine a fost.
— Evident că nu ştii cine a fost, spune el, râzând. Eşti
OK? Vine spre mine şi mă cuprinde de talie. Eşti ciudată.
Mă ţine în braţe o vreme, cu capul aplecat pe pieptul
meu. Ar fi trebuit să mă trezeşti dacă ai auzit ceva, spune
el. N‑ar trebui să ieşi afară de una singură. Pentru asta
sunt eu aici.
— Sunt OK, răspund eu, dar sunt nevoită să‑mi încleş‑
tez maxilarul ca să nu‑mi clănţăne dinţii.
El mă sărută pe buze, îşi împinge limba în gura mea.
— Hai să ne întoarcem în pat, îmi zice.
— Cred că o să‑mi fac o cafea, îi răspund şi încerc să
scap din îmbrăţişarea lui.
El nu‑mi dă drumul. Mă strânge cu putere, mă apucă
de ceafă.
— Haide, zice el. Vino cu mine. Nu accept un refuz.

344
fiction connection

Rachel

Duminică, 18 august 2013
Dimineaţa
Nu prea ştiu ce să fac, aşa că sun la uşă, pur şi simplu.
Mă întreb dacă n‑ar fi trebuit să dau telefon mai întâi. Nu
e politicos să apari la uşa omului duminică dimineaţa,
fără să suni înainte, nu‑i aşa? Încep să chicotesc. Simt că
mă apucă isteria. Nu prea ştiu ce fac.
Nu vine nimeni să­‑mi deschidă. Sentimentul de iste‑
rie se intensifică pe măsură ce înaintez pe lângă casă; trec
pe poteca îngustă. Am o senzaţie puternică de déjà‑vu. În
acea dimineaţă, când am venit aici, când am luat fetiţa
în braţe. N‑am vrut nicio clipă să‑i fac vreun rău. Sunt
convinsă de asta acum.
Înaintez pe potecă, la adăpostul umbrei răcoroase
a casei; o aud sporovăind şi mă întreb dacă nu cumva
mi se pare. Dar nu, iat‑o acolo, cu Anna, stând pe terasa
din faţa casei. O strig şi mă ridic peste gard. Ea se uită la
mine. Mă aştept la şoc sau furie, dar nu pare surprinsă.
— Bună, Rachel, îmi spune.
345

Paula Hawkins

Se ridică în picioare, îşi ia fetiţa de mână, trăgând‑o
spre ea. Se uită la mine, fără să‑mi zâmbească, calmă.
Are ochii roşii, faţa palidă, curată, fără nicio urmă de
machiaj.
— Ce vrei? mă întreabă.
— Am sunat la uşă, îi răspund.
— N‑am auzit, zice ea, ridicând fetiţa şi aşezându‑o pe
şold.
E întoarsă pe jumătate cu spatele şi se pregăteşte să
intre în casă, dar apoi se opreşte. Nu înţeleg de ce nu urlă
la mine.
— Anna, unde e Tom?
— A ieşit. Are întâlnire cu băieţii din armată.
— Anna, trebuie să plecăm amândouă de‑aici, îi spun,
iar ea începe să râdă.

346
fiction connection

Anna

Duminică, 18 august 2013
Dimineaţa
Din nu ştiu ce motiv, toată treaba asta mi se pare
dintr‑odată foarte amuzantă. Biata, grăsanca Rachel, la
mine în grădină, toată roşie şi transpirată, spunându‑mi
că trebuie să plecăm amândouă de‑aici. Că trebuie să
plecăm amândouă.
— Şi unde să mergem, o întreb, când mă opresc din
râs, iar ea se uită la mine, fără expresie, mută. Nu merg
nicăieri cu tine.
Evie se tot suceşte şi mormăie nemulţumită, şi o pun
jos. Îmi simt pielea fierbinte şi dureroasă la atingere după
ce m‑am frecat la duş azi‑dimineaţă; gura, obrajii, limba,
le simt de parcă aş avea muşcături.
— Când se întoarce? mă întreabă.
— O să mai stea o vreme, cred.
De fapt, n‑am nici cea mai vagă idee când o să se
întoarcă. Câteodată, stă o zi întreagă la căţărat. Sau aşa
m‑am gândit, că acolo este. Acum nu mai ştiu.
347

Paula Hawkins

Ştiu doar că şi‑a luat echipamentul cu el; n‑o
să dureze mult până o să‑şi dea seama că a dispărut
telefonul.
Mă gândeam s‑o iau pe Evie şi să mă duc la soră‑mea
o vreme, dar telefonul nu‑mi dă pace. Dacă îl găseşte
cineva? Pe porţiunea asta de şine sunt tot timpul munci‑
tori: unul dintre ei ar putea să dea peste el şi să­‑l ducă la
poliţie. Are amprentele mele pe el.
Pe urmă m‑am gândit că poate nu e chiar aşa de greu
să mă duc să‑l recuperez, dar va trebui să aştept până la
noapte, să nu mă vadă nimeni.
Sunt conştientă că Rachel încă vorbeşte cu mine,
că‑mi pune întrebări. N‑am ascultat‑o. Sunt obosită.
— Anna, spune ea, venind mai aproape, ochii aceia
întunecaţi şi intenşi căutându‑mi privirea. L‑ai cunoscut
pe vreunul dintre ei?
— Pe cine să cunosc?
— Pe vreunul dintre amicii lui din armată? Ţi‑a făcut
vreodată cunoştinţă cu ei?
Scutur din cap că nu.
— Şi nu crezi că e ciudat?
În momentul acesta mă gândesc că e cu adevărat
ciudat faptul că ea a apărut în grădina mea duminică
dimineaţă.
— Nu chiar, îi zic. Fac parte dintr‑o altă viaţă. Una din‑
tre vieţile lui. Aşa cum eşti şi tu. Sau aşa cum trebuia să
fii şi tu, dar se pare că nu mai scăpăm de tine.
Rachel face o grimasă, e jignită.
— Ce cauţi aici, Rachel?
— Ştii de ce sunt aici, zice ea. Şi tu ştii ceva... ştii că se
întâmplă ceva.
348
fiction connection

Fata din tren

Se uită la mine cu o privire deschisă, ca şi cum ar fi
îngrijorată pentru mine. În alte circumstanţe, ar putea fi
înduioşător.
— N‑ai chef de o cafea? o întreb, şi ea îmi face semn că
da.
Fac cafeaua şi ne aşezăm una lângă cealaltă, pe te‑
rasă, fără să spunem un cuvânt, ceea ce e aproape plăcut,
ca şi cum am fi prietene.
— Ce voiai să spui? o întreb. Că prietenii din armată ai
lui Tom nu există de‑adevăratelea? Că, de fapt, e plecat
cu o femeie?
— Nu ştiu, îmi zice.
— Rachel? Ridică privirea spre mine şi văd în ochii ei că
îi e frică. Vrei să‑mi spui ceva?
— I‑ai cunoscut vreodată familia lui Tom? mă întreabă.
Pe părinţii lui?
— Nu. Nu‑şi vorbesc. Au încetat să‑şi mai vorbească
după ce te‑a părăsit pentru mine.
Ea scutură din cap.
— Nu‑i adevărat, îmi zice. Nici eu nu i‑am cunoscut. Ei
nu mă cunosc, aşa că de ce le‑ar păsa că Tom m‑a părăsit?
În mintea mea e întuneric, undeva, în profunzime.
Din momentul în care i‑am auzit vocea la telefon, am
încercat să‑l ţin la distanţă, dar acum începe să se umfle,
să dea pe‑afară, să înflorească.
— Nu te cred, îi răspund. De ce m‑ar minţi?
— Pentru că minte tot timpul.
Mă ridic în picioare şi mă îndepărtez de ea. Mă ener‑
vează că îmi zice chestiile astea. Mă enervează şi că o
cred. Bănuiesc că am ştiut dintotdeauna că Tom minte.
Doar că, în trecut, minciunile lui îmi conveneau.
349

Paula Hawkins

— Se pricepe să mintă, îi zic. Tu n‑ai avut nici cea mai
vagă idee, multă vreme, nu‑i aşa? Toate lunile alea în care
ne întâlneam, ne‑o trăgeam în casa aceea de pe Cranham
Street şi tu nu bănuiai nimic.
Înghite cu greutate şi‑şi muşcă tare buza de sus.
— Megan, spune ea. Cum rămâne cu Megan?
— Da, ştiu. Au avut o aventură.
Cuvintele îmi răsună ciudat în urechi — e prima dată
când le‑am spus cu voce tare. M‑a înşelat. M‑a înşelat pe
mine.
— Sunt sigură că te amuză situaţia, îi zic, dar Megan a
murit, aşa că nu mai contează, nu‑i aşa?
— Anna...
Întunericul se întinde şi mai mult, ameninţă să mă
cuprindă cu totul, să mă orbească. O apuc pe Evie de
mână şi o trag după mine în casă. Protestează zgomotos.
— Anna...
— Au avut o aventură. Atât. Nimic mai mult. Asta nu
înseamnă neapărat că...
— Că a omorât‑o?
— Nu spune asta! Îmi dau seama că ţip la ea: Nu spune
asta în faţa copilului meu!
Îi dau lui Evie gustarea de dimineaţă, pe care ea o
acceptă pentru prima dată fără proteste, după săptămâni
întregi. E ca şi cum ar şti că am alte lucruri la care să
mă gândesc, şi o ador pentru asta. Când mă întorc în
grădină, mă simt cu mult mai calmă, chiar dacă Rachel e
acolo, la capătul grădinii, lângă gard, uitându‑se la trenu‑
rile care trec. După o vreme, când îşi dă seama că m‑am
întors, vine spre mine.
— Îţi plac, nu‑i aşa? o întreb. Trenurile. Eu le urăsc. Le
detest, pur şi simplu.
350
fiction connection

Fata din tren

Îmi zâmbeşte. Observ că în partea stângă face o gro‑
piţă adâncă. N‑am văzut asta la ea până acum. Bănuiesc
că n‑am văzut‑o zâmbind prea des. De fapt, niciodată.
— Încă un lucru despre care a minţit. Mie mi‑a zis că
iubeşti casa asta, că adori totul la ea, chiar şi trenurile.
Mi‑a zis că nici prin gând nu ţi‑ar trece să găsiţi un alt
loc, că ai vrut să te muţi cu el aici, chiar dacă eu am fost
aici prima.
Scutur din cap.
— De ce naiba ţi‑ar spune aşa ceva? o întreb. E o prostie.
Am încercat doi ani de zile să‑l conving să vândă casa
asta.
Ridică din umeri.
— Pentru că minte, Anna. Tot timpul.
Întunericul se întinde şi mai mult. O trag pe Evie pe
genunchi şi ea stă cuminte, mulţumită şi deja somno‑
roasă din cauza căldurii soarelui.
— Deci toate acele telefoane... spun eu şi, în sfârşit,
lucrurile încep să se lege. Nu erau de la tine? Adică, ştiu
că unele dintre ele erau, dar altele...
— Erau de la Megan? Da, îmi imaginez că da.
E ciudat, pentru că acum ştiu că în tot timpul ăsta
am urât altă femeie decât trebuia şi totuşi, înţelegând
asta, Rachel nu‑mi displăcea mai puţin. Ba dimpotrivă,
văzând‑o aşa, calmă, îngrijorată, trează, încep s‑o văd pe
femeia de altădată şi o urăsc şi mai mult, pentru că încep
să văd ce‑a văzut el la ea. Ce a iubit la ea, probabil.
Mă uit la ceas. E trecut de unsprezece. El a plecat pe
la opt, cred. Poate chiar mai devreme. Trebuie să fi aflat
de telefon până acum. Ba chiar trebuie să‑şi fi dat seama
deja de ceva timp. Poate crede că i‑a căzut din geantă.
Poate îşi imaginează că e sus, sub pat.
351

Paula Hawkins

— De câtă vreme ştii? o întreb. Despre aventura lor.
— N‑am ştiut, îmi răspunde ea. Până azi. Adică nu ştiu
exact ce s‑a întâmplat. Ştiu doar că...
Slavă cerului că s‑a oprit, pentru că nu ştiu dacă aş
putea suporta să aud despre infidelitatea soţului meu.
Gândul că ea şi cu mine — grasa, jalnica Rachel şi cu
mine — suntem acum în aceeaşi oală mi se pare de
neîndurat.
— Crezi că era al lui? mă întreabă. Crezi că era copilul
lui?
Mă uit la ea, dar nu o mai văd bine, nu mai văd
nimic altceva în afara întunericului, nu mai aud altceva
decât un vuiet intens în urechi, ca acela al mării sau al
unui avion care trece chiar pe deasupra capului meu.
— Ce‑ai spus?
— Co... îmi pare rău. Rachel e roşie la faţă, tulburată.
N‑ar fi trebuit să... Era însărcinată când a murit. Megan
era însărcinată. Îmi pare tare rău.
Dar nu îi pare rău deloc, sunt convinsă de asta şi nu
vreau să mă prăbuşesc în faţa ei. Şi, în momentul acela,
mă uit în jos, mă uit la Evie şi simt o tristeţe cum n‑am
mai simţit niciodată în viaţa mea, o tristeţe care se izbeşte
de mine ca un val, lăsându‑mă fără suflare. Fratele lui
Evie, sora lui Evie. Ucisă. Rachel se aşază lângă mine şi
mă cuprinde pe după umeri.
— Îmi pare rău, îmi spune din nou, şi eu nu vreau decât
s‑o pocnesc.
Senzaţia atingerii pielii ei mă face să vomit. Vreau s‑o
împing, vreau să urlu la ea, dar nu pot. Mă lasă să plâng o
vreme şi apoi îmi spune, pe tonul acela hotărât şi concis:
— Anna, cred că ar trebui să plecăm. Cred că ar trebui
să‑ţi faci bagajul, numai câte ceva de trebuinţă pentru
352
fiction connection

Fata din tren

tine şi Evie şi apoi ar trebui să plecăm. Poţi să vii la mine
pentru moment. Până când... până când o să ne lămurim
ce avem de făcut.
Îmi şterg ochii şi mă îndepărtez de ea.
— Nu‑l părăsesc, Rachel. A avut o aventură, a... Doar nu
e prima dată, nu‑i aşa?
Încep să râd şi râde şi Evie cu mine.
Rachel oftează şi se ridică în picioare.
— Doar ştii că nu e vorba de o aventură, Anna. Ştiu că
înţelegi chestia asta.
— Ba nu ştiu nimic, o reped eu, dar sună mai mult a
şoaptă.
— S‑a urcat în maşină cu el. În noaptea aceea. Am vă‑
zut‑o. Nu mi‑am adus aminte — la început am crezut că
erai tu, spune ea. Dar acum îmi amintesc. Îmi amintesc.
— Nu.
Mânuţa lipicioasă a lui Evie mi se lipeşte de gură.
— Anna, trebuie să mergem la poliţie, spune ea şi face
un pas spre mine. Te rog. Nu poţi rămâne aici, cu el.
În ciuda căldurii soarelui, tremur. Încerc să mă gân‑
desc la ultima dată când Megan a venit în casa asta, la
expresia de pe chipul lui când ea a zis că nu mai poate să
lucreze pentru noi. Încerc să‑mi aduc aminte dacă părea
mulţumit sau dezamăgit. Fără să vreau, îmi vine în minte
o altă imagine: una dintre primele dăţi când a venit să
aibă grijă de Evie. Eu trebuia să ies în oraş cu fetele, dar
eram prea obosită, aşa că m‑am dus sus, să mă culc. Tom
probabil că a venit acasă cât eu încă eram în dormitor,
pentru că erau împreună când am coborât. Ea se sprijinea
de dulapul din bucătărie, iar el era puţin cam aproape de
ea. Evie era în scăunelul ei, plângea, şi niciunul dintre ei
nu se uita spre ea.
353

Paula Hawkins

Îngheţ. Oare să fi ştiut atunci că voia să se culce cu
ea? Megan era blondă şi frumoasă — era ca mine. Aşa că
da, probabil că ştiam că asta voia, aşa cum ştiu când merg
pe stradă şi văd bărbaţi însuraţi, cu nevestele după ei şi cu
copiii lor în braţe, care se uită la mine şi exact la asta se
gândesc. Aşa că poate am ştiut. Voia să se culce cu ea, aşa
că a făcut‑o. Dar n‑a făcut şi asta. N‑a putut face aşa ceva.
Nu Tom. Un amant, un soţ de două ori. Tată. Un tată
bun, un tată care nu s‑a plâns niciodată de nimic.
— L‑ai iubit, îi aduc eu aminte. Încă îl mai iubeşti, nu‑i
aşa?
Ea scutură din cap, dar fără niciun fel de convingere.
— Ba da. Şi ştii... ştii că nu e posibil.
Mă ridic, o iau pe Evie în braţe şi mă duc mai aproape
de ea.
— N‑ar fi putut s‑o facă, Rachel. Ştii foarte bine că n‑ar
fi putut. N‑ai fi putut iubi un om care ar fi în stare să facă
aşa ceva, nu?
— Dar am iubit un astfel de om, răspunde ea. Amân‑
două am iubit un astfel de om.
Lacrimile îi curg pe obraji. Le şterge şi, ştergându‑le,
în ea se schimbă ceva şi chipul îşi pierde orice urmă de
culoare. Nu se mai uită la mine, ci peste umărul meu
şi, cum mă întorc ca să‑i urmăresc privirea, îl zăresc în
geamul de la bucătărie, privindu‑ne.

354
fiction connection

Megan

Vineri, 12 iulie 2013
Dimineaţa
Ea m‑a împins să fac asta. Sau poate că el. Intui‑
ţia îmi spune că ea. Sau poate că e inima mea care îmi
spune asta. Nu ştiu. O simt, aşa cum am mai simţit‑o
cândva, cuibărită în mine, o sămânţă într‑o păstaie,
numai că sămânţa asta zâmbeşte. Are răbdare. N‑o pot
urî. Nu mă pot descotorosi de ea. Nu pot. Am crezut că
o să pot, am crezut că o să fiu disperată să o smulg din
mine, dar când mă gândesc la ea, tot ce văd e faţa lui
Libby, ochii ei întunecaţi. Îi simt mirosul pielii. Simt
cât de rece era la final. Nu pot să scap de ea. Nu vreau.
Vreau s‑o iubesc.
Nu pot s‑o urăsc, dar mă sperie. Mi‑e frică de ce o
să‑mi facă sau de ce o să‑i fac eu. Tocmai frica aceea m‑a
trezit azi‑dimineaţă la cinci, udă leoarcă, în ciuda feres‑
trelor deschise şi a faptului că sunt singură. Scott e la o
conferinţă, undeva în Hertfordshire sau în Essex, sau pe
undeva. O să se întoarcă în seara asta.
355

Paula Hawkins

Ce e cu mine de sunt atât de disperată să fiu singură
când e aici, cu mine, iar când e plecat, nu pot să îndur
singurătatea? Nu suport liniştea. Trebuie să vorbesc cu
voce tare, doar ca să spulber tăcerea. Stând în pat, azi‑di‑
mineaţă, mă gândeam: dar dacă s‑ar întâmpla din nou?
Ce‑o să se întâmple când o să fiu iar singură cu ea? Ce‑o
să se întâmple dacă el n‑o să mă vrea, n‑o să ne vrea?
Ce‑o să se întâmple dacă o să‑şi dea seama că nu e a lui?
Evident, ar putea foarte bine să fie a lui. Nu ştiu, doar
că simt că nu e, totuşi. La fel cum simt că e o ea. Dar
chiar dacă nu e a lui, de unde ar şti el? N‑ar şti. N‑ar
avea cum. Gândesc prostii. O să fie atât de fericit! O să
înnebunească de fericire când o să‑i spun. Nici măcar n‑o
să‑i treacă prin minte că nu e copilul lui. Ar fi o cruzime
din partea mea să‑i spun, i s‑ar frânge inima şi nu vreau
să‑l rănesc. Niciodată n‑am vrut să‑l rănesc.
Dar nu pot să nu fiu cine sunt.
— Nu, dar poţi să alegi ce faci.
Asta îmi spunea Kamal.
După şase, l‑am sunat pe Kamal. Tăcerea începea să
mă învăluie cu totul şi am intrat în panică. M‑am gândit
s‑o sun pe Tara — ştiam că o să vină într‑o suflare —, dar
m‑am gândit că n‑aş putea s‑o suport, că e excesiv de pro‑
tectoare şi are atâta nevoie de afecţiune! Kamal e singurul
om la care m‑am putut gândi în momentele acelea. L‑am
sunat acasă. I‑am zis că nu mi‑e bine, că nu ştiam ce să
fac, că începeam s‑o iau razna. A venit imediat. Nu chiar
fără să crâcnească, dar pe aproape. Poate că am făcut ca
lucrurile să sune mai rău decât erau în realitate. Poate se
gândea că o să fac o prostie.
Suntem în bucătărie. E încă foarte devreme, abia tre‑
cut de şapte şi jumătate. Trebuia să plece în curând dacă
356
fiction connection

Fata din tren

avea de gând să ajungă la prima şedinţă programată pe
ziua de azi. Îl privesc, cum stă aşa, în bucătăria noastră, în
faţa mea, cu mâinile împreunate dinaintea lui, cu ochii
lui profunzi, cu privirea aceea de căprioară, şi am simţit
că îl iubesc. Da, îl iubesc. A fost atât de blând cu mine, în
ciuda tuturor prostiilor la care l‑am supus.
Tot ce‑a fost înainte îmi este iertat, aşa cum speram
să se întâmple. A şters totul cu buretele, toate păcatele
mele. Mi‑a zis că, dacă nu mă iert eu pe mine însămi,
toate astea se vor repeta la nesfârşit şi n‑o să fiu niciodată
în stare să mă opresc, să nu mai fug. Iar acum nu mai pot
să fug, nu? Acum, că ea e aici, eu nu mai pot să fug.
— Mi‑e frică, îi spun. Dacă o să greşesc iar? Dacă e ceva
în neregulă cu mine? Dacă lucrurile cu Scott n‑or să mai
meargă? Dacă ajung iar să fiu singură? Nu ştiu dacă sunt
în stare, mi‑e frică să fiu iar pe cont propriu — adică de
una singură, cu un copil...
El se apleacă spre mine şi‑şi pune mâna peste a mea.
— N‑o să greşeşti cu nimic. N‑o să se întâmple. Nu mai
eşti un copil suferind. Acum eşti o cu totul altă persoană.
Eşti mai puternică. Eşti o femeie matură. Nu trebuie să‑ţi
mai fie frică să fii singură. Nu e cel mai rău lucru care ţi
se poate întâmpla, nu‑i aşa?
Nu‑i răspund nimic, dar nu pot să nu mă întreb
dacă nu cumva chiar e cel mai rău lucru, pentru că
atunci când închid ochii, reuşesc să simt iar ce simt de
fiecare dată când sunt pe cale să adorm, dar tresar. E
sentimentul pe care îl am când sunt singură într‑o casă
întunecată, ascultând‑o cum plânge, aşteptând să aud
paşii lui Mac pe duşumelele din lemn de la parter, ştiind
foarte bine că niciunul dintre ei n‑o să se mai întoarcă
niciodată.
357

Paula Hawkins

— Nu‑ţi pot spune ce să faci în legătură cu Scott. Relaţia
ta cu el... Eu mi‑am exprimat îndoielile în privinţa asta,
dar tu trebuie să hotărăşti singură ce vrei să faci. Să te
hotărăşti dacă ai încredere în el, dacă vrei cu adevărat ca
el să aibă grijă de tine şi de copilul tău. Dar trebuie să fie
decizia ta, Megan. Poţi avea încredere în tine să faci ce
trebuie.
Afară, în grădină, îmi aduce o cană de cafea. O las jos
şi‑l cuprind cu braţele, trăgându‑l mai aproape. În spatele
nostru, un tren se opreşte scrâşnind, la semnal. Zgomotul
e ca o barieră, ca un zid care ne înconjoară, şi am senzaţia
că suntem, cu adevărat, singuri. El mă îmbrăţişează şi mă
sărută.
— Îţi mulţumesc, îi spun. Îţi mulţumesc pentru că ai
venit, pentru că eşti aici.
Îmi zâmbeşte, se îndepărtează şi mă mângâie pe
obraz.
— O să fie bine, Megan.
— N‑aş putea să fug în lume cu tine? Tu şi cu mine...
n‑am putea fugi amândoi?
Râde.
— Nu ai nevoie de mine. Şi nu mai ai nevoie să fugi. O
să fie bine. Tu şi copilul tău o să fiţi bine.

Sâmbătă, 13 iulie 2013
Dimineaţa
Ştiu ce am de făcut. Ieri m‑am gândit toată ziua şi
toată noaptea. Abia dacă am închis un ochi. Scott a venit
358
fiction connection

Fata din tren

acasă epuizat şi într‑o dispoziţie îngrozitoare. Nu voia
decât să mănânce, să şi‑o tragă cu mine şi să se culce,
nu avea timp pentru nimic altceva. Cu siguranţă, nu era
momentul să vorbim despre asta.
Am stat trează aproape toată noaptea, cu el lângă
mine, înfierbântat şi fără stare, şi am ajuns la o hotărâre.
O să fac lucrul cel mai cinstit. O să fac totul aşa cum tre‑
buie. Dacă fac totul cum se cuvine, nu poate să iasă nimic
rău. Şi, dacă iese rău, nu e vina mea. O să iubesc fetiţa
asta şi o s‑o cresc ştiind că am făcut, de la bun început,
tot ce trebuia să fac. Bine, poate nu chiar de la început,
dar din momentul în care am ştiut că ea va veni pe lume.
I‑o datorez copilului ăstuia şi i‑o datorez lui Libby. Îi da‑
torez să fac totul altfel de data asta.
Am stat aşa, trează, şi m‑am gândit la ce mi‑a zis pro‑
fesorul acela şi la tot ce am fost până acum: copil, ado‑
lescent rebel, fugară, târfă, amantă, mamă denaturată,
soţie denaturată. Nu sunt sigură că pot să mă transform
într‑o soţie model, dar o mamă bună... asta trebuie să
încerc să fiu.
O să fie greu. Poate că o să fie cel mai greu lucru
pe care o să‑l fac vreodată, dar o să spun adevărul. Gata
cu minciunile, gata cu ascunzişurile, gata cu fuga, gata
cu prostiile. O să pun toate cărţile pe masă şi apoi vom
vedea. Dacă el nu mă poate iubi aşa cum sunt, atunci
asta este!
Seara
Îmi proptesc mâna în pieptul lui şi împing cu toată
forţa de care sunt în stare, dar nu pot respira şi el e mult
mai puternic decât mine. Braţul îmi striveşte traheea,
359

Paula Hawkins

simt cum sângele îmi pulsează în tâmple, privirea mi
se înceţoşează. Cu spatele lipit de perete, încerc să ţip.
Îl prind de tricou cu putere şi el îmi dă drumul. Se în‑
toarce cu spatele la mine şi eu mă preling pe duşumea,
în bucătărie.
Tuşesc şi scuip, iar lacrimile îmi curg râuri pe obraji.
El e la doar câţiva paşi de mine, şi când se întoarce, duc
automat mâna la gât, să mi‑l protejez. Văd ruşinea în
privirea lui şi îmi vine să‑i spun că e OK. Că eu sunt OK.
Deschid gura, dar cuvintele refuză să iasă, în schimb tu‑
şesc din nou. Durerea este incredibilă. Îmi spune ceva,
dar nu‑l aud, am senzaţia că suntem sub apă, sunetul este
amortizat, ajunge la mine neclar. Nu reuşesc să disting
niciun cuvânt.
Cred că spune că‑i pare rău.
Mă ridic în picioare, îl imping să‑l dau la o parte şi
fug pe scări, apoi trântesc uşa dormitorului în urma mea
şi o încui. Mă aşez pe pat şi aştept, încercând să‑i aud pa‑
şii, dar nu vine după mine. Sar în picioare şi apuc geanta
de sub pat, iar când mă duc la comodă să‑mi iau câteva
haine, îmi surprind imaginea în oglindă. Îmi duc mâna
la faţă: pare incredibil de albă în contrast cu pielea roşie
din jurul gâtului, cu buzele vinete şi cu ochii injectaţi.
Sunt şocată, pentru că niciodată n‑a ridicat mâna
asupra mea ca acum. Pe de altă parte, mă aşteptam la
asta. Undeva, în sinea mea, am ştiut întotdeauna că e ca‑
pabil de aşa ceva, că la un moment dat o să se întâmple.
Că spre asta îl îndreptam eu. Scot încet lucruri din ser‑
tare — lenjerie intimă, câteva tricouri; le îndes în geantă.
Încă nu i‑am spus nimic. Doar am început. Am vrut
să‑i spun înainte ce era mai rău, şi după aceea să‑i dau
vestea cea mare. N‑am vrut să‑i spun despre copil şi apoi
360
fiction connection

Fata din tren

să‑l anunţ că era posibil să nu fie al lui. Ar fi fost prea
crud.
Eram afară, în grădină. El îmi vorbea despre munca
lui şi m‑a surprins că nu‑l ascultam cu atenţie.
— Te plictisesc? m‑a întrebat.
— Nu. Adică, poate puţin.
Dar Scott n‑a râs.
— Nu, am continuat, doar că nu mă pot concentra.
Pentru că trebuie să‑ţi spun ceva. De fapt, sunt unele
lucruri pe care trebuie să ţi le spun, unele care nu‑ţi vor
plăcea, dar şi altele care...
— Ce nu‑mi va plăcea?
Ar fi trebuit să‑mi dau seama că nu era momentul
potrivit, că starea lui de spirit nu era bună. A devenit
bănuitor imediat, căutând indicii pe chipul meu. Ar fi
trebuit să‑mi dau seama că e o idee foarte proastă. Proba‑
bil că până la urmă mi‑am dat seama, dar era prea târziu.
Şi, în orice caz, deja mă hotărâsem. Să fac ce trebuie.
M‑am aşezat lângă el pe marginea pavajului de beton
şi mi‑am strecurat mâna într‑a lui.
— Ce n‑o să‑mi placă? m‑a întrebat încă o dată, fără
să‑mi dea drumul la mână.
I‑am spus că‑l iubesc şi am simţit cum fiecare muşchi
din trup i se încordează, ca şi cum ar fi ştiut ce urmează
şi se pregătea. Pentru că ceva se întâmplă, nu‑i aşa, când
cineva îţi spune în felul acesta că te iubeşte. Te iubesc,
chiar te iubesc, dar... Dar.
I‑am spus că am făcut nişte greşeli, şi el mi‑a eliberat
mâna. S‑a ridicat în picioare şi a mers câţiva metri în
direcţia şinelor de cale ferată, înainte să se întoarcă să
mă privească.
— Ce fel de greşeli?
361

Paula Hawkins

Vocea îi era calmă, dar simţeam în ea ceva forţat.
— Vino şi aşază‑te lângă mine.
M‑a refuzat cu un gest scurt din cap.
— Ce fel de greşeli, Megan?
Vocea îi era ceva mai puternică de data asta.
— Am avut... s‑a terminat acum, dar am avut... pe
altcineva.
Am rămas cu ochii în pământ, nu m‑am putut uita
la el.
A înjurat în barbă, însă n‑am auzit ce a zis. Mi‑am
ridicat privirea spre el, dar s‑a întors cu spatele la mine şi
cu faţa spre şine, cu mâinile ţinându‑se de cap. M‑am ri‑
dicat în picioare şi m‑am dus la el, m‑am oprit în spatele
lui şi mi‑am pus mâinile pe şoldurile lui, dar el a sărit ca
ars. S‑a întors să se ducă în casă şi, fără să se uite la mine,
mi‑a scuipat printre dinţi:
— Să nu mă atingi, târfă ce eşti!
Ar fi trebuit să‑l las în pace în momentul acela, să‑i
dau timp să se liniştească, dar n‑am putut s‑o fac. Voiam
să trecem peste toată chestia asta urâtă şi să ajungem la
ce era frumos în toată povestea asta, aşa că l‑am urmat
în casă.
— Scott, te rog, ascultă‑mă, nu e chiar aşa de îngrozitor
precum crezi. S‑a terminat. S‑a terminat de tot, te rog,
ascultă‑mă...
A luat fotografia cu noi doi, la care ţine foarte
mult — cea pe care am înrămat‑o ca să i‑o dau cadou la
a doua aniversare a căsătoriei noastre —, şi a aruncat‑o
cu toată forţa spre mine. Fotografia s‑a făcut fărâme, iz‑
bindu‑se de peretele din spatele meu, iar el s‑a năpustit
asupra mea, luându‑mă de umeri şi aruncându‑mă în
partea cealaltă a camerei, izbindu‑mă de perete. M‑a dat
362
fiction connection

Fata din tren

cu capul de perete. Apoi s‑a aruncat asupra mea, cu braţul
apăsându‑mi traheea, împingându‑mă din ce în ce mai
tare, cu din ce în ce mai multă forţă, fără să scoată un
cuvânt. A închis ochii, să nu trebuiască să mă privească
în timp ce mă sufoca.
De îndată ce termin de împachetat, încep să des‑
pachetez, să pun totul iar în sertare. Dacă încerc să ies
de‑aici cu o geantă, n‑o să mă lase să plec. Trebuie să
plec cu mâna goală, cu nimic altceva decât o poşetă şi
un telefon. Apoi mă răzgândesc şi încep să îndes iar totul
în geantă. Nu ştiu unde să mă duc, dar ştiu că aici nu se
mai poate sta. Închid ochii şi încă îi mai simt mâinile
strângându‑mă de gât.
Ştiu ce am hotărât — să nu mai fug, să nu mă mai
ascund —, dar nu pot să stau aici în seara asta. Aud paşi
pe scări, înceţi, ca de plumb. Îi ia o veşnicie să ajungă
până la capătul scărilor — de obicei, le urca şi câte două
odată, dar azi se comportă ca un om care merge spre
eşafod. Numai că nu ştiu dacă el e condamnatul sau
călăul.
— Megan? Nu încearcă să deschidă uşa. Megan, îmi
pare rău că te‑am rănit. Îmi pare atât de rău că te‑am
rănit!
Îi aud lacrimile din voce. Mă enervează atât de tare,
că îmi vine să zbor prin uşă şi să‑l zgârii pe faţă. Să nu
cumva să îndrăzneşti să plângi, nu după tot ce mi‑ai făcut.
Sunt furioasă, vreau să urlu la el, să‑i spun să se care dra‑
cului din uşă, să plece din calea mea, dar îmi muşc limba,
nu sunt nebună. El are un motiv să fie furios. Iar eu tre‑
buie să gândesc raţional, trebuie să am mintea limpede.
Acum gândesc pentru doi. Confruntarea aceasta mi‑a dat
putere, m‑a făcut şi mai hotărâtă. Îl aud dincolo de uşă,
363

Paula Hawkins

cerşind iertare, dar nu pot să mă gândesc la asta acum. În
momentul de faţă, am alte lucruri de făcut.
Chiar în fundul dulapului, sub cele trei rânduri de
cutii de pantofi frumos etichetate, există o cutie gri‑în‑
chis, pe care scrie „cizme roşii, cu platformă“, iar în acea
cutie e un telefon mobil vechi, o relicvă cu cartelă pe care
am cumpărat‑o acum mulţi ani şi pe care am păstrat‑o,
în caz că voi avea vreodată nevoie. Nu l-am folosit de
foarte multă vreme, dar azi a sosit momentul. O să fiu
cinstită. O să joc cu toate cărţile pe masă. Gata cu min‑
ciunile, gata cu secretele. E timpul ca tăticul să‑şi asume
responsabilităţile.
Mă aşez pe pat şi deschid telefonul, rugându‑mă
să mai aibă baterie. Se aprinde şi simt cum adrenalina
începe să pompeze în vine şi am o uşoară senzaţie de
ameţeală, de greaţă, de euforie, de parcă aş fi luat droguri.
Încep să mă simt bine, să mă bucur la gândul că totul
se va dezvălui, că îl voi înfrunta — că îi voi înfrunta pe
toţi şi le voi spune adevărul: cine suntem de fapt şi unde
vrem să ajungem. La sfârşitul zilei, toată lumea va şti
exact cum stăm şi unde ne este locul.
Îl sun. Evident, aşa cum m‑am şi aşteptat, intră că‑
suţa vocală. Închid şi îi trimit un mesaj. Trebuie să vorbim.
URGENT. Sună‑mă înapoi. Apoi rămân aşa, aşteptând.
Mă uit la arhiva de apeluri. Ultima dată am folosit
telefonul în aprilie. Multe apeluri, toate fără răspuns, la
începutul lui aprilie şi la sfârşitul lui martie. Am sunat
şi am sunat şi am sunat şi el m‑a ignorat, nu a răspuns
nici măcar la ameninţările mele — că o să mă duc la
ei acasă, că o să vorbesc cu nevastă‑sa. Totuşi, cred că
acum o să asculte ce am de zis. De data asta, o să‑l fac
să mă asculte.
364
fiction connection

Fata din tren

Când am început, era doar un joc. O distracţie. Îl
mai vedeam din când în când. Venea pe la galerie şi‑mi
zâmbea şi flirta şi totul era inofensiv — erau mulţi bărbaţi
care veneau la galerie şi‑mi zâmbeau şi flirtau cu mine.
Dar apoi galeria s‑a închis şi eu eram aici, acasă, zi după
zi, plictisită şi fără stare. Aveam nevoie de altceva, de
ceva diferit. Apoi, într‑o zi, când Scott era plecat, am dat
de el pe stradă, am început să vorbim şi l‑am invitat la
o cafea. După felul în care se uita la mine, mi‑am dat
seama exact ce se petrecea în mintea lui, aşa că s‑a petre‑
cut. Şi apoi s‑a mai petrecut o dată, şi nu aveam în plan
să iasă ceva din chestia asta, nu voiam să ducă nicăieri.
Îmi plăcea doar să mă simt dorită; îmi plăcea senzaţia de
control. A fost atât de simplu şi de prostesc precum pare.
Nu voiam să‑şi părăsească nevasta; voiam doar ca el să
vrea s‑o părăsească. Să mă vrea pe mine într‑atât.
Nu‑mi aduc aminte când am început să cred că ar
putea fi mai mult de atât, că ar trebui să fim mai mult
de atât, că ne‑am potrivi. Dar în momentul în care am
început să cred asta, am simţit cum el începe să se în‑
depărteze. A încetat să‑mi mai scrie, a încetat să‑mi mai
răspundă la telefoane şi niciodată în viaţa mea nu m‑am
mai simţit respinsă în asemenea fel. Nu puteam să suport
sentimentul. Astfel că, după asta, a devenit altceva: o
obsesie. Îmi dau seama acum. În cele din urmă, chiar
am crezut că o să pot să ies din starea asta pur şi simplu,
poate puţin şifonată, dar fără să se fi distrus ceva esenţial.
Însă acum nu mai e aşa de simplu.
Scott e tot afară, la uşă. Nu‑l mai aud, dar ştiu că e
acolo. Mă duc în baie şi‑l sun din nou. Iar căsuţa vocală,
aşa că închid şi sun din nou şi tot aşa. Îi las un mesaj,
în şoaptă. „Răspunde la telefon sau vin la tine acasă. De
365

Paula Hawkins

data asta, vorbesc serios. Trebuie să stăm de vorbă. Nu mă
poţi ignora, pur şi simplu.“
Stau în baie o vreme, în picioare, cu telefonul pe mar‑
ginea chiuvetei. Dorindu‑mi să mă sune. Ecranul rămâne,
mai departe, întunecat, refuzând să se aprindă. Îmi perii
părul şi mă spăl pe dinţi, mă machiez discret. Culoarea
feţei începe să revină la normal. Ochii îmi sunt încă roşii,
gâtul mă mai doare, dar arăt destul de bine. Încep să nu‑
măr. Dacă telefonul nu sună până când ajung la cincizeci,
o să mă duc acolo şi o să bat la uşă. Telefonul nu sună.
Îndes mobilul în buzunarul de la blugi, merg repede
prin dormitor şi deschid uşa. Scott e jos, pe palier, cu
braţele îmbrăţişându‑şi genunchii, cu capul în pământ.
Nu ridică privirea spre mine, aşa că trec pe lângă el şi
încep să alerg pe scări, cu răsuflarea tăiată. Mi‑e frică să
nu mă prindă din spate şi să‑mi facă vânt pe scări. Îl aud
cum se ridică în picioare şi mă strigă:
— Megan! Unde pleci? Te duci la el?
La capătul scărilor, mă întorc.
— Nu mai există niciun el, ai înţeles? S‑a terminat.
— Te rog, Megan, aşteaptă. Te rog să nu pleci.
Nu vreau să aud cum mă imploră, nu vreau să‑i aud
smiorcăiala din voce, cum îşi plânge de milă. Nu, când
gâtul mă doare încă atât de tare.
— Nu veni după mine, ţip la el. Dacă vii după mine,
nu mă mai întorc niciodată. Înţelegi? Dacă întorc acum
capul şi te văd în spatele meu, o să fie ultima dată când
mă mai vezi.
Când trântesc uşa în spatele meu, încă îl mai aud
cum mă strigă.
Aştept pe trotuar o vreme, ca să mă asigur că nu mă
urmăreşte, apoi pornesc, mai repede la început, apoi mai
366
fiction connection

Fata din tren

încet şi din ce în ce mai încet, pe Blenheim Road. Ajung
la numărul douăzeci şi trei şi îmi piere curajul. Nu sunt
pregătită încă pentru scena asta. Am nevoie de un minut
să îmi revin. De mai multe minute. Merg mai departe,
până când ajung în parc şi acolo îl mai sun încă o dată.
Îi zic că sunt în parc, că o să‑l aştept acolo, iar dacă
nu vine, asta e, vin la el acasă. E ultima lui şansă.
E o seară foarte plăcută, e abia trecut de şapte, dar
e încă destul de cald şi e lumină. Câţiva puşti se dau
în leagănele din parc şi pe tobogan, iar părinţii stau
pe‑aproape, sporovăind cu însufleţire. Pare frumos, nor‑
mal şi, cum mă uit la ei, am sentimentul oribil că eu şi
Scott nu ne vom aduce fiica aici să se joace. Pur şi simplu,
nu pot să văd un astfel de viitor — noi, fericiţi şi relaxaţi,
aşa cum sunt ceilalţi. Nu acum. Nu după tot ce am făcut.
Sunt atât de convinsă în dimineaţa asta că adevărul e
calea cea mai bună pentru mine — nu numai că e cea mai
bună cale de urmat, dar e singura cale. Să nu mai mint,
să nu mă mai ascund. Iar când a încercat să mă sugrume,
am devenit şi mai sigură de lucrul ăsta. Dar acum, stând
aici, de una singură, ştiind că Scott nu e doar furios, ci şi
rănit de moarte, nu mai cred deloc că a fost cel mai bun
lucru. N‑am fost puternică, ci doar nechibzuită, şi nici nu
se poate spune în cuvinte cât rău am făcut.
Poate curajul de care am nevoie nu are nimic de‑a
face cu dorinţa de a spune adevărul, ci cu cea de a pleca.
Nu doar că n‑am stare — e mai mult de atât. Pentru ea şi
pentru mine, acum e momentul să plec, să iau distanţă
de amândoi, de tot şi de toate. Poate că exact asta ar tre‑
bui să fac: să fug şi să mă ascund.
Mă ridic în picioare şi dau o tură în jurul parcului. Iar
mă gândesc la telefon, dorindu‑mi, pe jumătate doar, să
367

Paula Hawkins

sune, iar pe jumătate îngrozindu‑mă la ideea că ar putea
să sune; în cele din urmă, mă bucur că telefonul rămâne
mut. O iau ca pe un semn. Mă duc de unde am venit,
spre casă.
Trec de gară, când îl văd. Merge repede, grăbind pa‑
sul prin pasaj, cu umerii lăsaţi şi cu pumnii strânşi şi,
înainte să mă gândesc mai bine, îl strig.
El se întoarce spre mine.
— Megan! Ce dracului...
Expresia de pe chipul lui e furie pură, dar îmi face
semn să vin spre el.
— Haide, spune el, când mă apropii. Nu putem vorbi
aici. Maşina e mai acolo.
— Vreau doar...
— Nu putem vorbi aici, se răsteşte el. Vino! Mă ia de
mână şi mă smuceşte. Apoi, mai blând: O să mergem cu
maşina undeva unde e linişte, OK? Undeva unde putem
vorbi.
În timp ce mă urc în maşină, arunc o privire peste
umăr, spre pasaj. E întuneric, dar am senzaţia că e cineva
acolo, în umbră — cineva ne priveşte.

368
fiction connection

Rachel

Duminică, 18 august 2013
După‑amiaza
În secunda în care îl vede, Anna se întoarce şi fuge în
casă. Mă duc cu precauţie după ea, cu inima bătându‑mi
nebuneşte, şi mă opresc în faţa uşilor glisante. Înăun‑
tru, cei doi se îmbrăţişează, braţele lui cuprinzând‑o pe
de‑a‑ntregul, iar fetiţa, între ei. Capul Annei e plecat, iar
umerii i se cutremură. El o sărută pe frunte, dar ochii îi
sunt îndreptaţi spre mine.
— Ce se întâmplă aici? întreabă el, cu o urmă de zâmbet
pe buze. Trebuie să recunosc că în momentul în care am
ajuns acasă nu m‑am aşteptat să vă găsesc pe amândouă,
doamnelor, bârfind de zor.
Are un ton glumeţ, dar pe mine nu mă păcăleşte. Nu
mă mai păcăleşte. Deschid gura să vorbesc, dar îmi dau
seama că am rămas fără cuvinte. Nu ştiu de unde să încep.
— Rachel? Ai de gând să‑mi spui ce se întâmplă?
Îi dă drumul Annei şi face un pas spre mine. Eu fac
un pas înapoi şi el începe să râdă.
369

Paula Hawkins

— Ce Dumnezeu se întâmplă cu tine? Eşti beată? mă
întreabă, dar vede bine în ochii mei că sunt trează şi pun
pariu că, pentru prima oară în viaţa lui, îşi doreşte să fi
fost beată.
Bag mâna în buzunarul de la blugi — acolo am pus
telefonul şi îl simt dur şi compact şi îmi dă sentimentul
de siguranţă, numai că îmi doresc să fi avut inteligenţa
să fi sunat deja la poliţie. Indiferent că m‑ar fi crezut sau
nu, dacă le ziceam că e vorba de Anna şi de copilul ei, ar
fi venit.
Tom e acum la câţiva paşi de mine — e chiar în uşă
şi eu sunt exact în faţa ei.
— Te‑am văzut, îi spun în cele din urmă, şi simt un soi
de euforie vagă, dar inconfundabilă, când aud în sfârşit
cuvintele spuse cu voce tare. Crezi că nu‑mi aduc aminte
nimic, dar îmi aduc aminte. Te‑am văzut. După ce m‑ai
lovit, după ce m‑ai lăsat acolo, în pasaj...
El începe să râdă, dar acum pot să‑l văd cu claritate şi
mă întreb cum de nu l‑am citit atât de uşor până acum.
Văd panică în ochii lui. Îi aruncă o privire Annei, dar ea
nu se uită în ochii lui.
— Despre ce vorbeşti?
— În pasaj. În ziua în care a dispărut Megan Hipwell...
— Ei, rahat! spune el. Nu te‑am lovit, ai căzut. O ia pe
Anna de mână şi o trage mai aproape de el. Iubito, de asta
eşti atât de supărată? N‑o asculta, spune numai tâmpenii.
N‑am lovit‑o. Nu m‑am atins de ea niciodată. Nu aşa, zice
el şi o cuprinde după umeri şi o trage şi mai aproape. Zău
aşa! Doar ţi‑am zis cum e ea. Nu ştie ce se întâmplă când
bea, aşa că inventează...
— Te‑ai urcat în maşină cu ea. Te‑am văzut cum ai
plecat.
370
fiction connection

Fata din tren

Tot mai zâmbeşte, dar fără niciun fel de convin‑
gere, de data asta, şi nu ştiu dacă mi se pare sau nu,
dar e mai palid la faţă. Slăbeşte prinsoarea în care o
ţine pe Anna, apoi îi dă drumul cu totul. Ea se aşază
la masă, cu spatele la soţul ei, cu fetiţa ei agitându‑i‑se
în braţe.
Tom îşi trece mâna peste buze şi se reazemă de dula‑
pul din bucătărie, încrucişându‑şi braţele la piept.
— M‑ai văzut urcându‑mă în maşină cu cine?
— Cu Megan.
— Mda, cum să nu! Şi începe să râdă din nou, un hohot
puternic, forţat. Ultima dată când am vorbit despre asta,
mi‑ai zis că m‑ai văzut urcându‑mă în maşină cu Anna.
Acum e Megan? Săptămâna viitoare cine o să mai fie?
Prinţesa Diana?
Anna ridică privirea spre mine. Văd pe chipul ei în‑
doiala, speranţa.
— Nu eşti sigură? mă întreabă ea.
Tom se lasă în genunchi lângă ea.
— Evident că nu e sigură. Fabulează — asta face tot
timpul. Iubita mea, te rog. De ce nu te duci sus, hm?
Rezolv eu asta cu Rachel. Şi de data asta — spune şi‑mi
aruncă o privire — îţi promit că mă asigur că nu ne va
mai deranja niciodată.
Anna e nesigură, o văd — felul în care se uită la el,
căutând adevărul pe chipul lui, privirea lui înfiptă adânc
în ochii ei.
— Anna! strig la ea, încercând s‑o aduc înapoi. Tu ştii
foarte bine că minte. Ştii că s‑a culcat cu ea.
Pentru o secundă, toată lumea a amuţit. Anna se
uită la Tom, la mine şi apoi iar la Tom. Deschide gura să
spună ceva, dar nu reuşeşte să scoată niciun cuvânt.
371

Paula Hawkins

— Anna! Ce vrea să spună? Eu... Nu s‑a întâmplat nici‑
odată nimic între mine şi Megan Hipwell.
— Am găsit telefonul, Tom, spune ea, cu vocea atât de
mică, încât aproape că nu s‑a auzit. Aşa că, te rog, nu
minţi! Nu minţi! Pur şi simplu, nu mă minţi!
Copilul începe să mormăie şi să scâncească. Cu foarte
mare grijă, Tom o ia din braţele Annei. Se duce spre fe‑
reastră, legănându‑şi fata, şoptindu‑i. Nu aud ce‑i spune.
Capul Annei este plecat, iar lacrimile îi curg şuvoaie de
pe barbă pe masa din bucătărie.
— Unde e? întreabă Tom, întorcându‑se cu faţa spre noi,
cu chipul golit de orice urmă de zâmbet. Telefonul, Anna.
I l‑ai dat ei? Şi îşi întoarce brusc capul spre mine: E la tine?
— Nu ştiu nimic de niciun telefon, îi spun eu, şi tare aş
fi vrut ca Anna să‑mi fi spus ceva mai înainte.
Tom mă ignoră.
— Anna? I l‑ai dat ei?
Anna scutură din cap.
— Unde e?
— L‑am aruncat, spune ea. Peste gard. Spre şine.
— Bravo. Bravo, spune el, distras.
Încearcă să‑şi pună ordine în gânduri, întrebându‑se
ce‑o să facă de acum înainte. Se uită spre mine şi apoi îşi
fereşte privirea. Pentru un moment, arată învins.
Se întoarce spre Anna.
— Erai atât de obosită tot timpul, spune el. Pur şi sim‑
plu, nu mai erai interesată. Totul se învârtea în jurul
copilului. Nu‑i aşa? Totul era despre tine, nu‑i aşa? Totul
numai despre tine!
Şi, ca prin minune, dintr‑odată, este iar plin de ve‑
selie, făcând mutre amuzante către fetiţă, gâdilând‑o pe
burtică, făcând‑o să râdă.
372
fiction connection

Fata din tren

— Iar Megan era atât de... ei bine, era disponibilă. La
început, o făceam la ea acasă. Dar era atât de paranoică să
nu afle Scott! Aşa că am început să ne vedem la Lebăda.
Era... Păi, tu‑ţi aduci aminte cum era, nu‑i aşa, Anna? La
început, când ne vedeam în casa de pe Cranham Street.
Tu înţelegi, zice el şi‑mi aruncă o privire peste umăr,
şi‑mi face cu ochiul. Acolo ne vedeam noi, eu şi Anna, în
vremurile noastre bune.
Îşi mută fata de pe un braţ pe celălalt, apoi o pune
pe umăr.
— Voi credeţi că sunt crud, dar nu sunt. Vă spun ade‑
vărul. Asta îţi doreşti, nu‑i aşa, Anna? M‑ai rugat să nu
te mint.
Anna nu ridică privirea. Ţine strâns cu mâinile de
marginea mesei, trupul întreg fiindu‑i nemişcat, rigid.
Tom oftează zgomotos.
— Ca să fiu sincer, mă simt uşurat, spune el, de data
asta vorbindu‑mi mie, direct. N‑ai idee cât de obositor
e să ai de‑a face cu oameni ca tine. Şi, la dracu’, am în‑
cercat. Am încercat atât de mult să te ajut! Să vă ajut
pe amândouă. Amândouă sunteţi... adică v‑am iubit pe
amândouă, să ştiţi, dar sunteţi amândouă atât de slabe!
— Du‑te dracului, Tom, spune Anna, ridicându‑se de la
masă. Să nu cumva să mă bagi în aceeaşi oală cu ea.
Mă uit la ea şi‑mi dau seama cât de bine se potri‑
vesc. Pentru el, ea e o pereche mult mai potrivită decât
mine, pentru că pe ea asta o deranjează: nu că bărbatul
ei e un mincinos şi un criminal, ci că a comparat‑o cu
mine.
Tom se duce lângă ea şi îi spune liniştitor:
— Îmi pare rău, draga mea. A fost nedrept din partea
mea.
373

Paula Hawkins

Ea îl dă la o parte, iar el îşi întoarce din nou privirea
spre mine.
— Am făcut tot posibilul, să ştii. Am fost un soţ bun,
Rach. Ţi‑am suportat multe — băutura şi depresia. Te‑am
suportat vreme îndelungată, până când, în sfârşit, am
cedat.
— M‑ai minţit, îi zic, şi el se uită la mine surprins. Mi‑ai
spus că totul a fost din vina mea. M‑ai făcut să cred că nu
sunt bună de nimic. Te‑ai uitat la mine cum sufăr, ai...
El doar ridică din umeri.
— Rachel, tu ai idee cât de plictisitoare deveniseşi? Cât
de urâtă? Prea tristă ca să te ridici din pat dimineaţa, prea
obosită ca să faci un duş sau să te speli dracului pe cap.
Dumnezeule! Nu e de mirare că mi‑am pierdut răbdarea,
nu? Nu e de mirare că a trebuit să caut alte modalităţi să
mă distrez. Numai tu eşti de vină pentru toate.
Expresia de pe chip i se schimbă din dispreţ în îngri‑
jorare când se întoarce spre soţia lui.
— Anna, cu tine a fost altfel, îţi jur. Chestia cu Megan a
fost aşa... doar o distracţie de moment. Asta ar fi trebuit
să fie. Trebuie să recunosc că n‑a fost cea mai inteligentă
chestie pe care am făcut‑o în viaţa mea, dar aveam nevoie
de o supapă. Atâta tot. Nu avea să dureze. Nu aveam de
gând s‑o las să se bage între noi, în familia noastră. Tre‑
buie să înţelegi asta.
— Tu..., Anna încearcă să spună ceva, dar nu poate
vorbi.
Tom îi pune mâna pe umăr şi strânge uşor.
— Ce e, iubire?
— Ai adus‑o să aibă grijă de Evie, îi aruncă ea în faţă.
Ţi‑o trăgeai cu ea când venea să lucreze pentru noi aici,
acasă? Când trebuia să aibă grijă de copilul nostru?
374
fiction connection

Fata din tren

El îşi retrage mâna, iar pe faţă i se citesc păreri de rău
şi ruşine.
— A fost îngrozitor din partea mea. Am zis că... Am zis
că o să fie... Sincer, nu ştiu la ce m‑am gândit. A fost o
greşeală. A fost o mare greşeală din partea mea.
Şi expresia de pe chip i se schimbă din nou — acum,
ochii i se deschid mari, plini de inocenţă, rugători.
— N‑am ştiut atunci, Anna. Trebuie să înţelegi că n‑am
ştiut atunci cum era ea de fapt. N‑am ştiut despre copilul
pe care l‑a ucis. N‑aş fi lăsat‑o să se apropie niciodată de
Evie dacă aş fi ştiut. Trebuie să mă crezi.
Fără veste, Anna sare în picioare, împingând scaunul
înapoi — scaunul se răstoarnă pe duşumea, trezind fetiţa.
— Dă‑mi‑o, spune Anna, întinzând mâinile spre fată.
Tom face un pas înapoi. Tom, dă‑mi‑o, acum! Dă‑mi‑o!
Dar Tom nu i‑o dă, ci se îndepărtează de ea, legănând
copilul, şoptindu‑i iar, încercând s‑o adoarmă, însă Anna
începe să urle. La început, repetă întruna: Dă‑mi‑o, dă‑mi‑o!
dar, în cele din urmă, devine un urlet de furie şi nelinişte,
din care cuvintele nu se mai pot distinge. Fetiţa începe să
urle şi ea. Tom încearcă s‑o liniştească, o ignoră pe Anna,
aşa că îmi revine mie sarcina s‑o iau în primire. O trag afară
şi îi vorbesc cu voce joasă, pe un ton imperios:
— Anna, trebuie să te calmezi. Pricepi ce‑ţi spun? Tre‑
buie să te calmezi. Trebuie să vorbeşti cu el, să‑i distragi
atenţia pentru câteva clipe, ca să pot suna la poliţie. Ai
înţeles?
Ea dă din cap — tot corpul îi e scuturat de convulsii.
Mă apucă de braţe, îşi înfige unghiile în carnea mea.
— Cum poate să‑mi facă una ca asta?
— Anna! Uită‑te la mine! Trebuie să‑l ţii ocupat un
moment.
375

Paula Hawkins

În cele din urmă, se uită la mine, începe să mă vadă
şi dă din cap afirmativ.
— Bine.
— Poate... nu ştiu. Încearcă să‑l îndepărtezi de uşă, în‑
cearcă să‑i reţii atenţia câteva clipe.
Se întoarce în casă. Îmi trag răsuflarea, apoi mă în‑
torc şi fac câţiva paşi de lângă uşile glisante. Nu foarte
departe, doar cât să ajung pe iarbă. Mă întorc şi mă uit
în casă. Sunt amândoi în bucătărie. Mă îndepărtez şi mai
mult. Vântul se intensifică: căldura se va risipi în curând.
Norii grei se adună şi simt miros de ploaie în aer. Îmi
place mirosul de ploaie.
Bag mâna în buzunar să iau telefonul. Mâinile îmi
tremură şi nu reuşesc să‑l deblochez din prima, şi nici din
a doua încercare — reuşesc din a treia. Pentru o clipă, îmi
vine în minte s‑o sun pe Riley, să sun pe cineva care mă
cunoaşte. Caut în arhiva de apeluri, dar nu dau de numă‑
rul ei, aşa că renunţ — apelez, pur şi simplu, 999. Tastez
ultimul 9 când simt un picior izbindu‑mă cu putere în
spate şi mă duc grămadă pe iarbă. Telefonul îmi scapă
din mână — ajunge în mâna lui înainte ca eu să mă pot
ridica în genunchi, înainte să pot să‑mi trag răsuflarea.
— Zău, Rach, spune el, apucându‑mă de braţ şi ridi‑
cându‑mă în picioare, fără să depună niciun efort. Hai să
nu facem vreo prostie.
Mă duce în casă şi îl las să mă ducă, pentru că nu
are niciun sens acum să mă lupt cu el; în momentul de
faţă, nu am cum să scap. Mă împinge pe uşa deschisă, în‑
chide uşa după noi şi încuie. Azvârle cheile pe masa din
bucătărie. Anna e lângă masă, în picioare. Îmi aruncă un
zâmbet şi mă întreb, în momentul acela, dacă nu cumva
ea i‑a spus că am de gând să sun la poliţie.
376
fiction connection

Fata din tren

Anna se apucă să facă mâncare pentru fetiţă, pune
şi ibricul la fiert să facă ceai pentru toţi trei. În această
bizară imitaţie de realitate, am senzaţia că le‑aş putea
spune, pur şi simplu, politicos, la revedere amândurora,
să mă duc la uşă şi să ies în stradă, unde aş putea fi în
siguranţă. E atât de tentant, încât chiar fac câţiva paşi în
direcţia uşii, dar Tom îmi taie calea. Îmi pune o mână pe
umăr, apoi îmi mângâie gâtul, apăsând uşor.
— Ce‑o să mă fac eu cu tine, Rach?

377

Megan

Sâmbătă, 13 iulie 2013
Seara
Abia când mă urc în maşină îmi dau seama că are
sânge pe mâini.
— Te‑ai tăiat, îi zic.
Nu‑mi răspunde; monturile pumnului se albesc pe
volan.
— Tom, trebuie să vorbim, îi spun. Încerc să fiu cât se
poate de împăciuitoare, să fiu matură, dar presupun că e
târziu pentru asta. Îmi pare rău că te hărţuiesc aşa, dar,
pentru Dumnezeu! Nu poţi să mă respingi în halul ăsta.
Nu...
— E OK, spune el, cu blândeţe în voce. Nu sunt... sunt
nervos din alte motive. Nu din cauza ta. Întoarce capul
spre mine şi încearcă să‑mi zâmbească, dar nu‑i reuşeşte.
Am probleme cu fosta nevastă, spune el. Ştii cum e.
— Ce‑ai păţit la mână? îl întreb.
— Probleme cu fosta nevastă, repetă el, şi ceva în vocea
lui devine foarte neplăcut.
378

fiction connection

Fata din tren

Mergem restul drumului până în pădurea de la Corly
în tăcere.
Intrăm în parcare, mergem spre capătul ei. E un loc
în care n‑am mai fost niciodată amândoi. Nu prea vine
lumea pe aici seara, oricum — câteodată, doar câţiva
adolescenţi cu bere la cutie, dar cam atât. În seara asta
suntem numai noi.
Tom opreşte motorul şi se întoarce spre mine.
— Bun. Despre ce voiai să vorbim?
Încă este furios, dar se stăpâneşte, nu mai dă în clo‑
cot. Totuşi, după tot ce s‑a întâmplat mai înainte, nu
prea am chef să stau într‑un spaţiu mic, închis, cu un ins
furios, aşa că îi sugerez să facem o mică plimbare. Îşi dă
ochii peste cap şi oftează din străfunduri, dar e de acord.
E încă foarte cald; nori de musculiţe zboară printre
copaci şi soarele pătrunde printre frunze, scăldând că‑
rarea într‑o ciudată lumină subpământeană. Deasupra
capetelor noastre, coţofenele scot sunete mânioase.
O vreme, mergem în tăcere, eu în faţă şi Tom la
câţiva paşi în spate. Încerc să mă gândesc cum să spun
ce am de spus. Nu vreau să înrăutăţesc lucrurile. Îmi tot
repet că încerc să fiu onestă şi să fac lucrurile aşa cum
trebuie făcute.
Mă opresc în loc şi mă întorc spre el — e foarte
aproape de mine.
Îşi pune mâinile pe şolduri.
— Vrei s‑o facem aici? mă întreabă. Asta vrei?
Pare plictisit.
— Nu, îi răspund. Nu asta vreau.
Cărarea o ia uşor la vale. Încetinesc, iar el merge în
ritmul meu.
— Atunci, ce vrei?
379

Paula Hawkins

Trag adânc aer în piept. Încă mă doare gâtul.
— Sunt însărcinată.
Nu are nicio reacţie — chipul îi este complet lipsit de
expresie. Aş fi putut la fel de bine să‑i fi spus că trebuie
să mă opresc pe la supermarket în drum spre casă sau că
mi‑am făcut o programare la dentist.
— Felicitări, îmi spune în cele din urmă.
Trag iarăşi aer în piept.
— Tom, îţi spun chestia asta pentru că... ei bine, pentru
că e posibil ca acest copil să fie al tău.
El se holbează la mine câteva minute, apoi râde.
— Oh! Ce norocos sunt! Şi ce vrei — crezi că o să fugim
în lume, noi trei? Tu, eu, şi copilul? Şi unde o să ne du‑
cem? În Spania?
— M‑am gândit că ar trebui să ştii, pentru că...
— Avortează‑l, zice el. Adică, dacă e al soţului tău,
atunci fă ce vrei. Dar dacă e al meu, scapă de el. Vorbesc
serios, hai să nu fim tâmpiţi. Nu vreau încă un copil,
spune el şi mă mângâie uşor pe faţă. Îmi pare rău, dar
nu cred că eşti genul de mămică model, nu‑i aşa, Mags?
— Poţi să te implici în viaţa lui cât doreşti...
— Tu ai auzit ce‑am spus mai înainte? se răsteşte la mine,
întorcându‑mi spatele şi pornind înapoi spre maşină. Ai fi
o mamă îngrozitoare, Megan. Scapă de el, şi gata!
Mă duc după el, cu paşi repezi la început, apoi alerg,
şi când ajung în spatele lui, îl împing. Urlu la el, ţip,
încercând să‑l zgârii pe mutra aia arogantă, dar el râde şi
se fereşte de mine cu uşurinţă. Încep să‑l înjur cum îmi
vine la gură. Îi insult masculinitatea, nevasta plicticoasă,
copilul urât.
Nici măcar nu ştiu de ce sunt atât de furioasă, pentru
că, în definitiv, la ce mă aşteptam? Mă aşteptam să fie
380
fiction connection

Fata din tren

furios, poate, îngrijorat, supărat. Dar nu m‑am aşteptat
la aşa ceva. Nici măcar nu mă respinge, ci pur şi simplu
mă trimite la plimbare. Nu vrea decât să dispar — şi eu, şi
copilul —, aşa că îi spun, urlu de‑a dreptul: N‑am de gând
să dispar. O să plăteşti pentru asta. Pentru tot restul vieţii tale
mizerabile o să plăteşti pentru asta.
Acum nu mai râde.
Vine spre mine. Are ceva în mână.
Am căzut. Cred că am alunecat pe ceva. M‑am lovit
cu capul de ceva. Simt că mi se face rău. Văd roşu în faţa
mea. Nu pot să mă ridic de jos.
Una pentru tristeţe, două pentru bucurie şi trei pen‑
tru o fetiţă. Trei pentru o fetiţă. M‑am blocat la trei, pur
şi simplu nu pot să merg mai departe. Capul mi‑e plin
de sunete, gura mi‑e năclăită de sânge. Trei pentru o fe‑
tiţă. Aud coţofenele cum râd, cum îşi bat joc de mine,
chicotind răguşit. Un semn. Semne rele. Le pot vedea
acum, negre, întunecând soarele. Nu păsările, altceva.
Se apropie cineva. Cineva îmi vorbeşte. Uite! Uite ce‑am
făcut din cauza ta!

381

Rachel

Duminică, 18 august 2013
După‑amiaza
Stăm în camera de zi, aşezaţi într‑un mic triunghi:
Tom e pe canapea, tată iubitor şi soţ respectuos, cu fiica
pe genunchi, cu soţia lângă el. Şi în partea opusă, fosta
soţie, sorbind din cana de ceai. Foarte civilizat. Stau pe
fotoliul din piele pe care l‑am cumpărat noi doi de la
Heal, imediat după ce ne‑am căsătorit — a fost prima
piesă de mobilier pe care am cumpărat‑o ca soţ şi soţie:
o piele moale, scumpă, luxoasă, de culoarea untului. Îmi
aduc aminte ce fericită eram când mi l‑au adus acasă.
Îmi aduc aminte cum mă cuibăream în el, cât de fericită
şi în siguranţă mă simţeam, gândind: Da, asta înseamnă
căsnicia — un loc sigur, cald, confortabil.
Tom mă priveşte încruntat. Se gândeşte ce să facă
acum, cum să rezolve situaţia. Nu e îngrijorat din cauza
Annei, îmi dau seama de asta. Eu sunt problema.
— Semăna puţin cu tine, spune el dintr‑odată. Se lasă
pe spate în canapea, punând‑o pe fiică‑sa pe genunchi,
382

fiction connection

Fata din tren

într‑o poziţie mai confortabilă. Bine, semăna şi nu prea.
Era într‑un fel... distrusă, ştii tu. Nu pot să rezist la aşa
ceva, spune şi rânjeşte la mine. Mă ştii doar, sunt un
făt‑frumos pe cal alb.
— Nu eşti deloc făt‑frumos, îi răspund eu, domol.
— Hai, Rach, nu fi aşa. Nu‑ţi aminteşti? Tu, foarte tristă,
pentru că tăticul a murit, nu voiai decât să vii acasă la
cineva care să te iubească? Eu ţi‑am oferit toate astea.
Te‑am făcut să te simţi în siguranţă. Apoi, tu te‑ai hotărât
să arunci totul la gunoi, dar nu mă poţi învinovăţi pe
mine pentru asta.
— Ba pot să te învinovăţesc pe tine pentru multe lu‑
cruri, Tom.
— Nu, nu, zice şi îmi face semn din deget. Să nu înce‑
pem să rescriem istoria. Am fost bun cu tine. Câteodată...
ei bine, câteodată mă obligai să fiu altfel. Dar am fost bun
cu tine. Am avut grijă de tine, continuă el.
Şi abia atunci îmi dau seama de un lucru: că el se
minte pe el aşa cum mă minte pe mine. El chiar crede
toate astea. El chiar crede că a fost bun cu mine.
Din senin, copilul începe să urle puternic, iar Anna
se ridică brusc în picioare.
— Trebuie s‑o schimb, zice ea.
— Nu acum.
— E udă, Tom. Trebuie s‑o schimb. Nu fi crud!
El îi aruncă Annei o privire urâtă, dar îi dă copilul.
Încerc să‑i surprind privirea, însă ea nu se uită spre
mine. Simt că inima mi‑o ia la goană, când o văd că
se îndreaptă spre scări, dar apoi speranţa mea se spul‑
beră, pentru că Tom e brusc în picioare şi o prinde de
mână.
— Schimb‑o aici, spune el. Poţi s‑o schimbi aici.
383

Paula Hawkins

Anna se duce în bucătărie şi schimbă scutecul fetiţei,
pe masă. Mirosul de rahat umple încăperea şi mi se în‑
toarce stomacul pe dos.
— Ai de gând să ne spui de ce? îl întreb.
Anna se opreşte din schimbat şi se uită spre noi. În
cameră totul e suspendat, totul e tăcere, cu excepţia gân‑
guritului copilului.
Tom scutură din cap, aproape nevenindu‑i nici lui
să creadă.
— Câteodată, prea semăna cu tine, Rach. Nu voia să lase
lucrurile aşa cum sunt. Nu şi‑a dat seama că s‑a terminat.
Pur şi simplu... nu voia să asculte. Îţi aduci aminte cum
te certai mereu cu mine, cum voiai întotdeauna să ai
ultimul cuvânt? Megan era la fel. Nu voia să asculte.
Se foieşte şi se apleacă în faţă, cu coatele pe genunchi,
ca şi cum mi‑ar spune o poveste.
— La început, ne‑am distrat, ne‑o puneam şi‑atât. M‑a
făcut să cred că şi pentru ea era destul. Dar apoi s‑a răz‑
gândit. Nu ştiu de ce. Fata aia nu ştia pe ce lume se află.
Dacă avea o zi proastă cu Scott sau dacă era puţin plic‑
tisită, începea să vorbească despre cum o să plecăm noi
amândoi undeva, despre cum o s‑o luăm de la capăt, des‑
pre cum o să le părăsesc eu pe Anna şi pe Evie. Ca şi cum
eu aş fi făcut vreodată aşa ceva! Şi dacă nu eram acolo
când avea ea nevoie, se înfuria, suna aici, mă ameninţa,
îmi spunea că o să vină acasă la mine, că o să‑i spună
Annei despre noi. Dar apoi s‑a oprit şi am fost uşurat.
Am crezut că, în sfârşit, a reuşit să priceapă că nu mă
mai interesa. Dar pe urmă, în sâmbăta aceea, m‑a sunat,
zicând că trebuia să vorbim, că avea ceva important să‑mi
spună. Am ignorat‑o, aşa că a început să mă ameninţe
din nou — că o să vină aici, chestii din astea. La început
384
fiction connection

Fata din tren

nu eram îngrijorat, pentru că Anna urma să se ducă în
oraş. Îţi aduci aminte, iubito? Trebuia să te duci la cină cu
fetele şi eu urma să stau cu fata. Mi‑am zis că poate nu era
chiar aşa de rău — o să vină aici şi eu o să‑i zic ce am de
zis. O s‑o fac să înţeleagă. Dar apoi ai apărut tu, Rachel,
şi s‑a dus dracu‘ tot.
Se lasă înapoi pe spate, cu picioarele larg desfăcute,
marele mascul, ocupând mult spaţiu.
— A fost vina ta. Tot ce s‑a întâmplat a fost, de fapt, din
vina ta, Rachel. Anna nu s‑a mai dus la cină cu prietenele
ei — s‑a întors în cinci minute, supărată şi nervoasă, pen‑
tru că tu dădeai târcoale casei, beată criţă, ca de obicei,
umblând pe şapte cărări, prin gară, cu nu ştiu ce individ
după tine. Era îngrijorată că o să vii aici. Era îngrijorată
pentru Evie. Aşa că, în loc să rezolv ce aveam de rezolvat
cu Megan, trebuia să ies în oraş şi să te caut, continuă
el, privindu‑mă cu dispreţ. Dumnezeule, în ce hal erai!
Arătai ca dracu‘, miroseai a vin... ai încercat să mă săruţi,
îţi aminteşti?
Face un gest ca şi cum i‑ar fi venit să vomite, apoi
începe să râdă. Anna râde şi ea şi nu‑mi dau seama dacă i
se pare amuzant sau dacă încearcă să‑i facă pe plac.
— Trebuia să te fac să înţelegi că nu te voiam în preajma
mea — în preajma noastră. Aşa că te‑am dus iar la gară,
în pasajul subteran, ca să nu faci vreo scenă pe stradă. Şi
ţi‑am zis să stai departe de noi. Ai început să te smiorcăi
şi să te jeleşti, aşa că ţi‑am dat una ca să te potoleşti, dar
tu ai început să faci şi mai rău.
Îmi vorbeşte acum printre dinţii încleştaţi; îi văd
muşchii maxilarului încordându‑i‑se.
— Eram atât de scos din sărite, că nu voiam decât să
vă căraţi şi să ne lăsaţi în pace, şi tu, şi Megan. Am o
385

Paula Hawkins

familie. Am o viaţă bună, spune el şi‑i aruncă o privire
Annei, care încearcă să‑şi ţină copilul în scăunelul înalt
de bebeluş. Chipul ei e complet golit de expresie.
— Am o viaţă bună, în ciuda ta, în ciuda lui Megan —
în ciuda oricui. Abia după ce te‑am lăsat acolo a apărut
Megan. Se îndrepta spre Blenheim Road. Nu puteam s‑o
las să se ducă acasă. Nu puteam s‑o las să vorbească cu
Anna, nu‑i aşa? I‑am zis că putem să mergem undeva să
vorbim şi chiar asta aveam de gând — doar asta voiam să
fac. Aşa că ne‑am urcat în maşină şi ne‑am dus la Corly,
în pădure. Era un loc în care mai mergeam câteodată dacă
nu găseam o cameră pe undeva. O făceam în maşină.
Din locul meu de pe fotoliu, o simt pe Anna
tresărind.
— Trebuie să mă crezi, Anna, n‑am vrut ca lucrurile să
se întâmple aşa cum s‑au întâmplat.
Tom se uită spre ea, apoi îşi priveşte palmele.
— A început să vorbească despre copil — nu ştia dacă e
al meu sau al lui. Voia să dea totul pe faţă, şi dacă era al
meu, n‑avea nimic împotrivă să vin să‑l văd... I‑am zis,
nu mă interesează copilul, n‑are nimic de‑a face cu mine,
zice el, clătinând din cap. S‑a supărat, dar când Megan
se supăra... nu era ca Rachel. Nu scâncea şi nu se jelea. A
urlat la mine, m‑a înjurat şi mi‑a zis tot felul de rahaturi,
că o să se ducă la Anna, că n‑are de gând să fie ignorată,
iar copilul ei n‑avea să fie neglijat... Dumnezeule, nu
mai tăcea, dracului, odată! Aşa că... nu ştiu, trebuia s‑o
fac să se oprească. Am pus mâna pe‑o piatră... — se uită
la mâna lui dreaptă, ca şi cum vede aievea ce s-a întâm‑
plat atunci — şi am... Închide ochii şi oftează adânc. Am
lovit‑o o singură dată, dar... oftează, expiră uşor. N‑am
vrut să se întâmple aşa. Nu voiam decât să se oprească.
386
fiction connection

Fata din tren

Sângera mult. Plângea, scotea nişte zgomote oribile. A
încercat să se târască spre mine. Nu mai aveam încotro.
Trebuia să termin ce începusem.
Soarele a asfinţit, în cameră e întuneric. E linişte,
cu excepţia respiraţiei lui Tom, gâfâită şi sacadată. Nu e
niciun zgomot pe stradă. Nu‑mi aduc aminte ultima dată
când am auzit un tren.
— Am pus‑o în portbagaj, zice el. Am mers mai departe
în pădure, departe de drum. Nu era nimeni în jur. A tre‑
buit să sap.
Respiraţia lui e din ce în ce mai sacadată, mai gâfâită.
— A trebuit să sap cu mâinile goale. Mi‑era frică.
Se uită spre mine, cu pupilele mărite, imense.
— Mi‑era frică să nu vină cineva. Şi mă dureau mâinile,
unghiile mi s‑au rupt în pământ. A trecut mult timp. A
trebuit să mă opresc, s‑o sun pe Anna, să‑i spun că eram
în oraş, te căutam pe tine.
Îşi drege vocea.
— De fapt, pământul era destul de moale, dar tot nu
am putut să sap atât de adânc pe cât îmi doream. Mi‑era
frică să nu apară cineva. M‑am gândit că poate o să am
ocazia să mă întorc mai târziu, poate după ce lucrurile se
vor fi liniştit cât de cât. M‑am gândit că voi putea s‑o mut
de‑acolo, s‑o duc undeva... într‑un loc mai bun. Dar apoi
a început să plouă şi n‑am mai avut ocazia.
Se uită la mine, încruntat.
— Eram aproape sigur că poliţia o să‑l cerceteze pe
Scott. Megan mi‑a zis cât de paranoic e individul, că nu
suferă ideea ca ea să şi‑o tragă cu altcineva, că îi citea
e‑mailurile, că o verifica. M‑am gândit... ei bine, plănu‑
iam ca la un moment dat să‑i plantez telefonul în casă.
Nu ştiu. M‑am gândit că aş putea să mă duc pe acolo,
387

Paula Hawkins

poate la o bere sau un pahar de ceva, ca doi vecini buni
ce eram. Nu ştiu. N‑am avut un plan anume. Nu m‑am
gândit în amănunt. N‑a fost o chestie premeditată. A fost
un accident cumplit.
Dar apoi starea lui de spirit se schimbă iar. E ca şi
cum ai privi norii fugind pe cer, este când întuneric, când
lumină. Se ridică în picioare şi porneşte încet spre bucă‑
tărie, unde Anna stă la masă, hrănind‑o pe Evie. O sărută
pe creştet, apoi îşi ia fetiţa din scăunelul ei.
— Tom..., vrea Anna să protesteze.
— Nu‑i nimic, spune el, zâmbindu‑i nevesti‑sii. Nu
vreau decât s‑o îmbrăţişez. Nu‑i aşa, iubita mea?
Se duce la frigider, cu fetiţa în braţe şi‑şi ia o bere. Se
uită la mine.
— Nu vrei şi tu una?
Dau din cap că nu.
— Nu, mai bine nu, presupun.
Nici nu‑l mai aud bine. Calculez dacă am cum să ajung
la uşa de la intrare înainte să poată pune mâna pe mine.
Dacă e doar închisă, şi nu încuiată, bănuiesc că am şanse.
Dacă a încuiat‑o, atunci am încurcat‑o. Mă pregătesc şi
apoi o iau la fugă. Ajung în hol — aproape că pun mâna
pe clanţă, când simt sticla de bere izbindu‑mă în moalele
capului. O explozie de durere se răspândeşte în capul meu,
văd alb în faţa ochilor şi mă prăbuşesc în genunchi. Mă
apucă de păr şi răsuceşte, apoi trage cu putere, târându‑mă
înapoi în camera de zi, unde îmi dă drumul. Stă în picioare
deasupra mea, încălecându‑mă, punând câte un picior de
fiecare parte a şoldurilor mele. Încă ţine fetiţa în braţe şi
Anna e lângă el, trăgând de copilă.
— Dă‑mi‑o mie, Tom, te rog. O s‑o răneşti. Te rog,
dă‑mi‑o mie.
388
fiction connection

Fata din tren

Evie plânge, aşa că i‑o întinde Annei.
Îl aud pe Tom vorbind, dar am senzaţia că e la mare
distanţă de mine sau că eu sunt sub apă. Înţeleg cuvin‑
tele, dar e ca şi cum nu ar fi spuse pentru mine, ca şi
cum n‑ar avea nicio legătură cu mine. Totul se întâmplă
dincolo de mine.
— Du‑te sus, spune el. Du‑te în dormitor şi închide uşa.
Să nu suni pe nimeni, OK? Vorbesc serios, Anna. Să nu
suni pe nimeni! Nu atâta timp cât e Evie aici. Nu vrem să
ajungem la chestii urâte.
Anna nu se uită spre mine. Apucă strâns fetiţa, o ţine
la piept, trece peste mine şi se îndepărtează rapid.
Tom se apleacă, mă apucă de cureaua de la panta‑
loni, ţine zdravăn şi mă târâie pe duşumeaua din bucă‑
tărie. Lovesc cu picioarele, încerc să mă prind de ceva,
dar nu pot. Nu văd bine — lacrimile îmi inundă ochii şi
văd totul în ceaţă. Mă scutură, continuă să mă târască,
iar capul mă doare incredibil de tare şi mi‑e greaţă. Ceva
mă loveşte în tâmplă şi simt o undă de durere albă şi
fierbinte. Apoi, nimic.

389

Anna

Duminică, 18 august 2013
Seara
Zace pe podeaua din bucătărie. Sângerează, dar nu
cred că e ceva grav. N‑a terminat cu ea încă. Nu îmi dau
seama foarte bine ce mai aşteaptă. Bănuiesc că nu îi e
uşor. A iubit‑o cândva.
M‑am dus sus, am culcat‑o pe Evie şi m‑am gândit
că asta îmi doream, nu‑i aşa? Ca Rachel să dispară, în
sfârşit, o dată pentru totdeauna, să nu se mai întoarcă ni­
cio­dată. La asta am visat dintotdeauna. Evident, nu chiar
la asta. Dar am vrut să dispară. Am visat cum ar fi viaţa
fără Rachel, iar acum aş putea avea o astfel de viaţă. Am
fi doar noi trei, eu, Tom şi Evie, aşa cum ar trebui să fie.
Pentru o clipă, doar pentru o clipă, m‑am lăsat în
voia acestei fantezii, dar apoi mi‑am coborât privirea spre
fetiţa mea care dormea liniştită şi am ştiut că nu e nimic
mai mult decât o fantezie. Mi‑am dus degetul la buze şi
apoi am atins cu el buzele ei perfecte şi am ştiut în acel
moment că nu vom fi niciodată în siguranţă. Eu nu voi fi
390

fiction connection

Fata din tren

niciodată în siguranţă, pentru că ştiu ce ştiu, iar el nu va
avea niciodată încredere în mine. Şi cine îmi garantează
că n‑o să apară încă o Megan? Sau — mai rău — o altă
Anna, încă una ca mine?
M‑am dus înapoi jos şi l‑am găsit la masa din bucătă‑
rie, bând o sticlă de bere. Pe ea n‑am văzut‑o decât apoi,
i‑am văzut picioarele, şi mi‑am zis că s‑a terminat, însă el
m‑a asigurat că tipa n‑are nimic.
— Am pocnit‑o doar, mi‑a zis.
De data asta, n‑o să mai poată susţine că a fost un
accident.
Aşa că am aşteptat. Mi‑am luat şi eu o bere şi am
băut împreună. Mi‑a mărturisit că îi pare rău cu adevărat
pentru ce se întâmplase cu Megan, pentru că avusese o
aventură cu ea. M‑a sărutat, mi‑a zis că o să se revanşeze
faţă de mine, că o să fim OK, că totul va fi bine.
— O să ne mutăm de‑aici, aşa cum ţi‑ai dorit dintotdea‑
una. O să mergem unde vrei tu. Oriunde.
M‑a întrebat dacă îl pot ierta şi i‑am zis că da, după
ce va fi trecut ceva timp, iar el m‑a crezut. Presupun că
m‑a crezut.
A început furtuna, aşa cum anunţaseră la meteo. Bu‑
buitul tunetului o trezeşte, o readuce la viaţă. Începe să
se foiască, să se mişte pe podea.
— Ar trebui să pleci, îmi spune. Du‑te înapoi sus.
Îl sărut pe buze şi îl las acolo, dar nu mă duc înapoi
în dormitor. În schimb, iau telefonul din hol, mă aşez pe
ultima treaptă de jos, cu receptorul în mână, aşteptând
momentul potrivit.
Îl aud cum îi vorbeşte, domol, pe un ton grav, iar
apoi o aud pe ea. Cred că plânge.
391

Rachel

Duminică, 18 august 2013
Seara
Aud ceva, un fâşâit. O străfulgerare de lumină şi îmi
dau seama că afară plouă. Plouă cu găleata. E întuneric şi
furtună. Fulgere. Nu‑mi aduc aminte când s‑a întunecat.
Durerea de cap mă readuce la realitate, iar inima mi se
opreşte. Zac pe podea. În bucătărie. Cu mare dificultate,
ridic capul şi reuşesc să mă ridic în cot. El e la masa din
bucătărie, privind furtuna de afară, cu o sticlă de bere în
mână.
— Ce‑o să mă fac cu tine, Rach? mă întreabă, când mă
vede că ridic capul. Am tot stat aici... de aproape o jumă‑
tate de oră, întrebându‑mă chestia asta. Ce‑o să mă fac
eu cu tine? Am de ales?
Trage un gât mare de bere şi mă priveşte gânditor.
Încerc să mă ridic în fund, cu spatele la dulapul din bucă‑
tărie. Capul mi se învârte, gura mi‑e plină de salivă. Mi-e
greaţă şi simt că o să vomit. Îmi muşc buza şi‑mi înfig
unghiile în palme. Trebuie să‑mi revin din starea asta de
392

fiction connection

Fata din tren

amorţeală, nu‑mi pot permite să fiu slabă, nu acum. Nu
mă pot baza pe nimeni altcineva. Ştiu asta. Anna n‑are
de gând să sune la poliţie. Nu vrea să rişte siguranţa fiicei
ei pentru mine.
— Trebuie să recunoşti, îmi zice Tom. Tu eşti de vină că
ţi se întâmplă toate astea. Ia gândeşte‑te: dacă ne lăsai în
pace, nu te aflai acum în situaţia asta. Eu nu aş fi acum
în situaţia asta. Niciunul dintre noi n‑ar fi. Dacă n‑ai fi
fost acolo, în noaptea aceea, dacă Anna nu s‑ar fi grăbit
să vină acasă, după ce te‑a văzut la gară, probabil că aş fi
rezolvat lucrurile cu Megan. N‑aş fi fost atât de... furios.
Nu mi‑aş fi pierdut cumpătul. Nu i‑aş fi făcut niciun rău.
Nimic din toate astea nu s‑ar fi întâmplat.
Îmi vine să plâng, dar mă controlez. Ăsta e felul lui
de a mă manipula — asta a făcut întotdeauna. E maestru
în aşa ceva, în a mă face să mă simt vinovată, în a mă
face să mă simt de doi bani.
Îşi termină berea şi rostogoleşte sticla goală pe masă.
Clatină din cap, întristat, vine spre mine şi întinde
mâinile.
— Haide, spune el. Ridică‑te. Haide, Rach, sus!
Îl las să mă ridice în picioare. Rămân cu spatele la
dulap, iar el stă în faţa mea, cu şoldurile lipite de ale
mele. Ridică mâinile spre faţa mea, îmi şterge lacrimile
de pe obraji cu degetul mare.
— Ce‑o să mă fac cu tine, Rach? Zi‑mi tu, ce‑o să mă
fac?
— Nu trebuie să faci nimic, îi răspund şi încerc să zâm‑
besc. Tu ştii că te iubesc. Încă te mai iubesc. Ştii că n‑aş
spune nimănui... Nu ţi‑aş putea face una ca asta.
El îmi zâmbeşte — zâmbetul acela larg şi frumos care,
cândva, mă făcea să mă topesc — şi încep să plâng. Nu‑mi
393

Paula Hawkins

vine să cred, pur şi simplu nu pot să cred că s‑a ajuns la
aşa ceva, că viaţa mea cu el — cea mai mare fericire pe
care am cunoscut‑o vreodată — a fost doar o iluzie.
Mă lasă în pace o vreme, să plâng, dar probabil că îl
plictisesc, pentru că zâmbetul acela năucitor dispare, iar
grimasa de pe faţa lui este acum una de dispreţ usturător.
— Gata, Rachel, ajunge, spune el. Ajunge cu smiorcă‑
iala. Face câţiva paşi spre mine şi ia un pumn de şerveţele
dintr‑o cutie de pe masa din bucătărie. Suflă‑ţi nasul, zice
el, şi eu fac exact ce mi se spune.
Mă priveşte, cuprins dintr‑odată de un dispreţ
nemăsurat.
— În ziua aceea, când am mers la lac, continuă el. Ai
crezut că ţi‑am acordat o şansă, nu‑i aşa? Începe să râdă.
Aşa ai crezut, nu‑i aşa? Uitându‑te la mine cu ochii plini
de lacrimi şi de speranţă, implorând din privire... Aş fi pu‑
tut să te am chiar atunci, nu? Eşti o pradă atât de uşoară!
Îmi muşc buza cu putere. El vine şi mai aproape de
mine.
— Eşti ca unul din căţeluşii pe care nu‑i vrea nimeni,
care au fost prost trataţi toată viaţa lor. Poţi să‑i loveşti
cât vrei, că ei tot vin înapoi, înfricoşaţi, dar dând din
coadă. Implorând. Sperând că de data asta lucrurile o
să fie altfel, că de data asta vor fi cuminţi şi buni şi tu o
să‑i iubeşti. Şi tu eşti exact la fel, nu‑i aşa, Rach? Eşti un
căţeluş.
Îşi trece mâna pe talia mea şi mă sărută pe gură. Îl
las să‑şi strecoare limba printre buzele mele şi îmi lipesc
şoldurile de el. Îl simt cum se înfierbântă.
Nu ştiu dacă lucrurile sunt în acelaşi loc ca atunci
când locuiam aici. Nu ştiu dacă Anna a reamenajat serta‑
rele, dacă a pus pastele într‑un alt borcan, dacă a mutat
394
fiction connection

Fata din tren

din loc cântarul, din sertarul de jos, dacă de la stânga,
cum era, l‑a pus în dreapta. Nu ştiu. În momentul în care
îmi strecor mâna în sertarul din spatele meu, nu pot de‑
cât să sper că n‑a făcut schimbări.
— Poate că ai dreptate, ştii? îi zic, când sărutul ia sfârşit.
Îmi ridică faţa spre el. Poate că, dacă n‑aş fi venit aici în
noaptea aceea, Megan ar mai trăi încă.
El dă aprobator din cap, în timp ce eu găsesc obiectul
familiar şi‑l iau în mână. Zâmbesc şi mă apropii şi mai
mult de el, din ce în ce mai aproape, cuprinzându‑i talia
cu mâna stângă. Îi şoptesc la ureche:
— Dar tu chiar crezi, având în vedere că tu eşti acela
care i‑a sfărâmat capul, că eu am vreo vină?
Îşi îndepărtează brusc capul de urechea mea şi în
momentul acela mă reped spre el, îl presez cu toată gre‑
utatea mea, dezechilibrându‑l, trimiţându‑l cu forţă în
masa de bucătărie. Ridic piciorul şi‑l izbesc cât pot de
tare, şi când se apleacă, îndoit de durere, îl apuc de păr,
la ceafă, şi‑l trag înspre mine, pocnindu‑l în acelaşi timp
cu genunchiul în faţă. Aud cum i se sfărâmă oasele feţei,
iar el scoate un răcnet de durere. Îl împing pe podea, iau
cheile de pe masă şi ies pe uşă înainte ca el să se poată
ridica în genunchi.
Alerg spre gard, dar alunec în noroi şi îmi pierd echi‑
librul, iar el e deja deasupra mea, trăgându‑mă îndărăt,
zgâriidu‑mă pe faţă, înjurându‑mă printre dinţii plini
de sânge: Târfă cretină, imbecilă, de ce n‑ai putut să stai
departe de noi? De ce n‑ai putut să mă laşi în pace? Scap
iar de el, dar nu am unde să fug. Nu mai am cum să
ajung în casă, şi nici până la gard. Strig cât pot de tare,
dar nu e nimeni care să mă audă, nu cu ploaia asta şi cu
tunetele şi cu huruitul trenului care se apropie. Alerg spre
395

Paula Hawkins

capătul grădinii, spre şine. Fundătură. Sunt în locul în
care, în urmă cu un an şi ceva, stăteam cu copilul lui în
braţe. Mă întorc cu spatele la gard şi îl privesc cum vine
spre mine, gata să mă omoare. Îşi şterge gura cu mâneca,
scuipând sânge. Gardul din spatele meu vibrează — tre‑
nul e aproape, iar sunetul pe care îl scoate e asemenea
unui ţipăt omenesc. Buzele lui Tom se mişcă, îmi spune
ceva, dar nu‑l pot auzi. Îl văd cum vine, îl privesc şi nu
mă mişc până când nu e chiar în faţa mea, iar atunci îl
lovesc. Înfig tirbuşonul pe care îl ţineam în mână direct
în gâtul lui.
Ochii i se bulbucă, apoi cade la pământ fără niciun
sunet. Îşi duce mâinile la gât, îşi înfige privirea în mine.
Arată de parcă ar plânge. Mă uit până când nu mă mai
pot uita, apoi îi întorc spatele. Trenul trece prin faţa
mea şi văd în geamuri chipurile luminate intens, ca‑
petele aplecate asupra cărţilor şi telefoanelor, navetişti
care se întorc acasă, în siguranţă, în vagoanele în care
e cald.

Marţi, 10 septembrie 2013
Dimineaţa
O simţi în sânge: încărcătura atmosferică pe care o
generează trenul când trage la semnalul roşu e ca bâzâ‑
itul luminilor electrice. Acum nu sunt singura care se
uită. Nici nu cred că am fost vreodată. Bănuiesc că toată
lumea se uită — se uită la case când trece trenul pe lângă
ele —, numai că toţi le vedem altfel. Toţi le vedeam altfel.
396
fiction connection

Fata din tren

Acum, toată lumea vede acelaşi lucru. Câteodată, îi auzi
pe oameni vorbind despre ce s‑a întâmplat.
— Acolo, casa aia. Nu, nu, aia, în stânga — acolo. Cu
trandafiri lângă gard. Acolo s‑a întâmplat.
Casele în sine sunt goale, şi cea de la numărul cinci‑
sprezece, şi cea de la douăzeci şi trei. Nu par — draperiile
sunt trase şi uşile deschise, dar eu ştiu că sunt aşa pentru
că agenţii imobiliari încearcă să le vândă. Ambele sunt
acum pe piaţă, deşi o să treacă ceva vreme până când
o să se ivească un cumpărător serios. Îmi imaginez că
acum agenţii arată casele profanatorilor, însoţindu‑i în
turul încăperilor, sau unor gură‑cască, disperaţi să vadă
de‑aproape locul în care a căzut şi în care sângele lui s‑a
scurs în pământ.
Mă doare gândul că oamenii ăştia se plimbă prin
casă — prin casa mea, locul în care, cândva, am trăit feri‑
cită. Încerc să nu mă gândesc la ce a urmat. Încerc să nu
mă gândesc la noaptea aceea. Încerc şi nu reuşesc.
Una lângă alta, îmbibate până la piele de sângele
lui, am stat aşa multă vreme pe canapea. Eu şi Anna.
Nevestele, aşteptând ambulanţa. Anna i‑a chemat — tot
ea a chemat şi poliţia, ea a făcut totul. Ea a avut grijă
de toate. A venit ambulanţa, dar era prea târziu pentru
Tom şi, imediat în urma ei, a venit poliţia, întâi cei în
uniformă, apoi detectivii Gaskill şi Riley. Când ne‑au
văzut, au rămas, pur şi simplu, cu gura căscată. Ne‑au
pus întrebări, dar nu reuşeam să înţeleg ce‑mi spuneau.
Abia mă puteam mişca, abia mai puteam respira. Anna a
vorbit cu ei, calmă şi sigură pe sine.
— A fost legitimă apărare, le‑a spus ea. Eu am fost de
faţă la tot. Am văzut totul de la fereastră. Tom s‑a dus
după ea cu tirbuşonul. Ar fi ucis‑o. Rachel n‑a avut de
397

Paula Hawkins

ales. Am încercat... a fost singura chestie la care a ezitat,
singura dată când am văzut‑o plângând. Am încercat să
opresc sângerarea, dar n‑am putut. N‑am putut.
Unul dintre ofiţerii în uniformă a luat‑o pe Evie,
care, în mod miraculos, a dormit buştean în tot acest
timp, şi ne‑au dus pe toate la poliţie. Ne‑au condus, pe
mine şi pe Anna, în încăperi diferite şi ne‑au pus mai
multe întrebări de care nu‑mi amintesc. M‑am chinuit
să răspund, să mă concentrez. M‑am chinuit să rostesc
cuvinte. Le‑am zis că Tom m‑a atacat, că m‑a lovit cu
o sticlă. Că a venit după mine cu tirbuşonul. Că am
reuşit să‑i iau arma, că am folosit‑o să mă apăr. M‑au
examinat clinic: s‑au uitat la rana de la cap, la mâini,
la unghii.
— Nu sunt cine ştie ce răni defensive, spune Riley, cu
îndoială.
Au plecat şi m‑au lăsat acolo, cu un ofiţer în uni‑
formă — cel cu acnee pe gât, care a venit acasă la Cathy,
acum o veşnicie — stând de pază la uşă, evitând să se uite
în ochii mei. Mai târziu, Riley s‑a întors.
— Doamna Watson îţi confirmă declaraţia, Rachel, mi‑a
spus ea. Eşti liberă să pleci.
Nici ea nu s‑a putut uita în ochii mei. Un alt ofiţer
în uniformă m‑a dus la spital, unde medicii mi‑au cusut
rana de la cap.
S‑au scris multe în ziare despre Tom. Am aflat că nu
şi‑a făcut niciodată stagiul militar. A încercat de două ori,
dar a fost refuzat de ambele dăţi. Povestea despre tatăl
lui a fost tot o minciună — fusese exact invers de cum
povestise el. El le‑a luat părinţilor întreaga agoniseală şi
a risipit tot. L‑au iertat, dar el a tăiat toate legăturile cu
ei în momentul în care tatăl lui a refuzat să-şi mai pună
398
fiction connection

Fata din tren

încă o ipotecă pe casă, ca să‑i mai dea nişte bani. A minţit
în tot timpul ăsta, despre absolut orice. Chiar şi când nu
era nevoie să mintă, chiar şi când nu avea niciun sens
s‑o facă.
Îmi amintesc cu atâta claritate momentul în care
Scott mi‑a vorbit despre Megan, spunându‑mi: Nici măcar
nu ştiu cine era, şi am exact acelaşi sentiment. Toată viaţa
lui Tom e un eşafodaj de minciuni — minciuni pure şi
jumătăţi de adevăruri pe care le spunea ca să‑i fie mai
bine, să se simtă mai puternic, mai interesant decât era
în realitate. Şi eu am crezut tot. Anna a crezut tot. L‑am
iubit amândouă. Mă întreb dacă am fi iubit şi versiunea
mai slabă, plină de defecte şi lipsită de orice înflorire.
Cred că da. I‑aş fi iertat greşelile şi ratările. Am avut şi eu
partea mea de greşeli şi ratări.
Seara
Sunt într‑un hotel, într‑un mic oraş de pe coasta
Norfolkului. Mâine o să călătoresc spre nord. Poate spre
Edinburgh, poate chiar mai departe. Încă nu m‑am ho‑
tărât. Vreau să mă asigur că mă îndepărtez cât mai mult
posibil. Am nişte bani. Mama a fost cât se poate de gene‑
roasă după ce a aflat prin câte am trecut, aşa că nu îmi fac
griji. Cel puţin, nu pentru o vreme.
Am închiriat o maşină şi, în după‑amiaza asta, am
mers la Holkham. La ieşirea din sat e o biserică, în curtea
căreia e îngropată cenuşa lui Megan, lângă rămăşiţele
pământeşti ale fiicei sale Libby. Am citit despre asta în
ziare. A existat o oarecare controversă în privinţa în‑
mormântării, din cauza presupusului rol al lui Megan în
moartea copilului. Dar în cele din urmă a fost permisă şi
399

Paula Hawkins

mi se pare corect aşa. Indiferent ce a făcut Megan, a fost
pedepsită îndeajuns.
Începuse să plouă când am ajuns acolo, şi nu era
nici ţipenie de om prin preajmă, dar, chiar şi aşa, tot am
parcat maşina şi m‑am dus la cimitir. I‑am găsit mor‑
mântul în cel mai îndepărtat colţ, ascuns aproape de un
şir de smochini. N‑ai avea cum să‑ţi dai seama că e acolo
dacă nu ştii unde să cauţi. Pe piatra funerară sunt gravate
numele şi data naşterii şi a morţii — fără inscripţii cu
aduceri‑aminte, soţie, mamă sau fiică iubită. Pe piatra
de mormânt a fiicei ei scrie doar Libby. Cel puţin, acum,
mormântul ei e marcat cum se cuvine: nu mai e singură
acolo, lângă şinele de cale ferată.
A început să plouă şi mai tare, şi când am dat să
mă întorc pe cărarea cimitirului, spre ieşire, am văzut
un bărbat stând în uşa capelei şi, pentru o secundă,
mi‑am închipuit că e Scott. Cu inima în gât, mi‑am
şters picăturile de ploaie de pe faţă şi m‑am uitat mai
bine — am văzut că era un preot. M‑a salutat, fă‑
cându‑mi cu mâna.
Mai mult am fugit decât am mers spre maşină, fi‑
indu‑mi frică, deşi nu aveam de ce. M‑am gândit la vio‑
lenţa care a marcat ultima mea întâlnire cu Scott, la felul
în care s‑a purtat în cele din urmă — sălbatic şi paranoic,
în pragul nebuniei. De acum, nu va cunoaşte liniştea. Şi
cum ar mai putea? Mă gândesc la lucrul ăsta — la felul
în care erau ei doi, la felul în care mi i‑am imaginat că
erau — şi mă cuprinde o tristeţe amară. Mă doare că i‑am
pierdut.
I‑am trimis un e‑mail lui Scott, cerându‑mi scuze
pentru toate minciunile pe care i le‑am îndrugat. Am vrut
să‑i spun că‑mi pare rău pentru ce a făcut Tom, pentru că
400
fiction connection

Fata din tren

ar fi trebuit să‑mi dau seama. Dacă aş fi fost trează în toţi
anii aceia, oare mi‑aş fi dat seama? Poate că nici eu nu voi
mai cunoaşte liniştea.
Nu mi‑a răspuns la mesaj. Nici nu m‑am aşteptat s‑o
facă.
M‑am întors la maşină, am pornit spre hotel şi m‑am
cazat, şi ca să nu mă gândesc cât de plăcut ar fi să mă
ghemuiesc într‑unul din fotoliile lor din piele de la bar,
în lumina palidă, cu un pahar de vin în mână, mă duc la
o plimbare în port.
Îmi imaginez cât de bine m‑aş simţi după prima ju‑
mătate de pahar. Ca să scap de acest sentiment, număr
zilele de la ultimul pahar: douăzeci. Douăzeci şi una dacă
includ şi ziua de azi. Trei săptămâni în cap: cea mai lungă
perioadă fără băutură, de ani buni.
Culmea, Cathy a fost cea care mi‑a oferit ultimul
pahar. Când m‑a adus poliţia acasă, palidă şi plină de
sânge, şi i‑au spus ce s‑a întâmplat, a pus mâna pe o
sticlă de Jack Daniel’s din camera ei şi ne‑a turnat la
amândouă câte un pahar zdravăn. Nu se putea opri din
plâns, spunând cât de rău îi pare, ca şi cum ar fi fost,
într‑un fel sau altul, vina ei. Am băut whisky‑ul, apoi
l‑am dat prompt afară; de atunci, nu m‑am mai atins
de nicio picătură de băutură. Dar asta nu înseamnă că
nu‑mi doresc să beau.
Când ajung în port, o iau la stânga şi merg pe mal,
spre porţiunea îngustă de plajă, de‑a lungul căreia aş
putea să mă plimb, dacă aş vrea, până la Holkham. E
aproape întuneric acum şi e rece lângă apă, dar merg
totuşi. Vreau să merg până la epuizare, până când o să
fiu atât de obosită, încât nu voi mai putea gândi şi poate
atunci voi fi în stare să adorm.
401

Paula Hawkins

Plaja e pustie şi e atât de frig, încât trebuie să‑mi în‑
cordez maxilarele ca să nu‑mi mai clănţăne dinţii. Merg
repede de‑a lungul fâşiei de prundiş, dincolo de vestiare,
atât de frumoase în lumina zilei, atât de sinistre acum,
fiecare dintre ele, o posibilă ascunzătoare. Când vântul
se înteţeşte, cabinele prind viaţă, scândurile de lemn scâr‑
ţâie, şi, împreună cu vuietul mării, par a fi nişte şoapte:
cineva sau ceva se apropie.
Mă întorc şi o iau la fugă.
Ştiu că nu e nimeni acolo, că nu am de ce să mă tem,
dar nu‑mi pot controla groaza care îmi zvârcoleşte sto‑
macul, urcă în piept şi mă sufocă. Fug cât de repede pot.
Nu mă opresc decât în momentul în care ajung înapoi în
port, la luminile puternice ale felinarelor stradale.
Înapoi în camera mea, mă aşez pe pat, cu mâinile
sub mine, până când se opresc din tremurat. Deschid
minibarul şi iau de acolo o sticlă de apă şi nişte nuci
de macadamia. Las vinul şi sticluţele de gin, chiar dacă
ele m‑ar ajuta să dorm, chiar dacă ele m‑ar face să mă
scufund, încălzită şi liberă, în uitare. Chiar dacă mi‑ar
permite să uit, pentru o vreme, privirea lui când m‑am
întors şi am văzut cum se scurge viaţa din el.
Trenul trecuse. Am auzit un zgomot în spatele meu
şi am văzut‑o pe Anna ieşind din casă. Venea repede spre
noi şi, ajungând lângă el, a căzut în genunchi şi şi‑a pus
mâinile pe gâtul lui.
În privirea lui Tom era uimire, durere. Voiam să‑i
spun Annei: N‑are sens, n‑ai cum să‑l ajuţi, dar mi‑am dat
seama că ea nu încerca să oprească sângerarea. Se asigura.
Împingând tirbuşonul în gât, din ce în ce mai adânc, sfâ‑
şiindu‑i carnea, iar în tot timpul ăsta vorbindu‑i domol,
cu multă blândeţe. Nu auzeam ce‑i spunea.
402
fiction connection

Fata din tren

Ultima dată am văzut‑o la poliţie, când ne‑au luat
declaraţiile. Ea a fost condusă într‑o încăpere, eu în alta,
dar, chiar înainte să ne despărţim, mi‑a pus mâna pe braţ:
— Să ai grijă de tine, Rachel, mi‑a zis, şi era ceva în felul
în care a zis‑o care m‑a făcut s‑o simt ca pe o ameninţare.
Noi două suntem legate pentru totdeauna de poveştile
pe care le‑am spus la poliţie: că eu n‑am avut de ales şi
a trebuit să‑l înjunghii; că Anna a încercat să‑l salveze.
Mă bag în pat şi sting lumina. N‑o să pot să dorm,
dar trebuie să încerc. Bănuiesc că, în cele din urmă, coş‑
marurile vor înceta şi n‑o să mai derulez totul în minte
iarăşi şi iarăşi, dar tot ce ştiu acum, în momentul acesta,
este că urmează o noapte lungă. Şi trebuie să mă trezesc
devreme mâine‑dimineaţă, ca să prind trenul.

403

Mulţumiri

Sunt mulţi cei care m‑au ajutat să scriu această carte,
dar cel mai mult îi datorez agentei mele Lizzy Kremer,
o femeie minunată şi înţeleaptă. Mii de mulţumiri lui
Harriet Moore, Alice Howe, Emma Jamison, Chiara
Natalucci şi tuturor celor de la David Higham, precum şi
lui Tine Neilsen şi Stella Giatrakou.
Le sunt deosebit de recunoscătoare editorilor de
ambele ţărmuri ale Atlanticului: Sarah Adams, Sarah
McGrath şi Nita Pronovost. Le mulţumesc, de aseme‑
nea, lui Alison Barrow, Katy Loftus, Bill Scott‑Kerr, Helen
Edwards, Kate Samano şi nemaipomenitei echipe de la
Transworld — sunt prea mulţi ca să‑i pot menţiona pe
toţi aici.
Vă mulţumesc, Kate Neil, Jamie Wilding, Mamă,
Tată şi Rich pentru sprijinul şi încurajările voastre.
Şi, în sfârşit, le mulţumesc tuturor navetiştilor
din Londra care mi‑au oferit această mică scânteie de
inspiraţie.

404

fiction connection

